{
    "TEI.2": {
        "teiHeader": {
            "fileDesc": {
                "titleStmt": {
                    "title": "Decameron",
                    "author": "Giovanni Boccaccio"
                },
                "extent": "1698 Kb in UTF-8",
                "publicationStmt": {
                    "publisher": "Biblioteca Italiana",
                    "pubPlace": "Roma",
                    "date": "2003",
                    "idno": "bibit000267",
                    "availability": {
                        "p": "Questa risorsa digitale è liberamente accessibile per uso\n              personale o scientifico. Ogni uso commerciale è vietato"
                    }
                },
                "seriesStmt": {
                    "title": "Collezione BibIt"
                },
                "sourceDesc": {
                    "bibl": {
                        "title": [
                            "Tutte le opere",
                            {
                                "@type": "part",
                                "#text": "Decameron"
                            }
                        ],
                        "author": "Boccaccio, Giovanni",
                        "editor": {
                            "@id": "ed",
                            "#text": "Branca, Vittore"
                        },
                        "publisher": "Mondadori",
                        "pubPlace": "Milano",
                        "date": "1976",
                        "note": "Tutte le opere di Giovanni Boccaccio a cura di Vittore Branca"
                    }
                }
            },
            "encodingDesc": {
                "samplingDecl": {
                    "p": "Tutti i materiali paratestuali della fonte cartacea non riconducibili alla\n                      responsabilità dell'autore dell'opera sono stati soppressi nella versione\n                      digitale"
                },
                "editorialDecl": [
                    {
                        "correction": {
                            "@method": "silent",
                            "@status": "medium",
                            "p": "Livello medio: controllo a video con collazione con edizione di\n                      riferimento"
                        },
                        "quotation": {
                            "@form": "data",
                            "@marks": "all",
                            "p": "I simboli di citazione e di discorso diretto presenti sulla fonte cartacea\n                        sono stati rappresentati sulla versione digitale"
                        },
                        "hyphenation": {
                            "@eol": "none",
                            "p": "I trattini di sillabazione a fine riga sono stati soppressi e le parole\n                        ricomposte"
                        }
                    },
                    {
                        "p": "I testi sono stati numerati surrettiziamente da 1 a 10."
                    }
                ],
                "classDecl": {
                    "taxonomy": {
                        "@id": "CGB",
                        "bibl": "Classificazione generi BibIt"
                    }
                }
            },
            "profileDesc": {
                "creation": {
                    "date": "300"
                },
                "langUsage": {
                    "language": [
                        {
                            "@id": "ita"
                        },
                        {
                            "@id": "lat",
                            "#text": "Latino"
                        }
                    ]
                },
                "textClass": {
                    "keywords": {
                        "@scheme": "CGB",
                        "term": "Narrativa"
                    }
                }
            },
            "revisionDesc": {
                "change": [
                    {
                        "date": "Data sconosciuta anteriore al 2000",
                        "respStmt": {
                            "name": "LIZ"
                        },
                        "item": "Digitalizzazione"
                    },
                    {
                        "date": "Data sconosciuta anteriore al 2000",
                        "respStmt": {
                            "name": "LIZ"
                        },
                        "item": "Correzione linguistica"
                    },
                    {
                        "date": "2003-11-10T00:00:00.000+02:00",
                        "respStmt": {
                            "name": [
                                "Carla Deiana",
                                "BIBIT"
                            ]
                        },
                        "item": "Codifica XML - Codifica con software"
                    },
                    {
                        "date": "2003-11-10T00:00:00.000+02:00",
                        "respStmt": {
                            "name": [
                                "Carla Deiana",
                                "BIBIT"
                            ]
                        },
                        "item": "Validazione"
                    }
                ]
            }
        },
        "text": {
            "front": {
                "div1": {
                    "@type": "parte",
                    "argument": {
                        "p": "COMINCIA IL LIBRO CHIAMATO DECAMERON,\nCOGNOMINATO PRENCIPE GALEOTTO, NEL QUALE SI\nCONTENGONO CENTO NOVELLE IN DIECE DÌ DETTE\nDA SETTE DONNE E DA TRE GIOVANI UOMINI."
                    },
                    "head": {
                        "add": {
                            "@resp": "ed",
                            "#text": "Proemio"
                        }
                    },
                    "p": [
                        "Umana cosa è aver compassione degli afflitti: e come che a\nciascuna persona stea bene, a coloro è massimamente richesto\nli quali già hanno di conforto avuto mestiere e hannol\ntrovato in alcuni; fra' quali, se alcuno mai n'ebbe bisogno\no gli fu caro o già ne ricevette piacere, io sono uno di\nquegli. Per ciò che, dalla mia prima giovanezza infino a\nquesto tempo oltre modo essendo acceso stato d'altissimo e\nnobile amore, forse più assai che alla mia bassa condizione\nnon parrebbe, narrandolo, si richiedesse, quantunque appo\ncoloro che discreti erano e alla cui notizia pervenne io ne\nfossi lodato e da molto più reputato, nondimeno mi fu egli\ndi grandissima fatica a sofferire, certo non per crudeltà\ndella donna amata, ma per soverchio fuoco nella mente\nconcetto da poco regolato appetito: il quale, per ciò che a\nniuno convenevole termine mi lasciava contento stare, più di\nnoia che bisogno non m'era spesse volte sentir mi facea.\nNella qual noia tanto rifrigerio già mi porsero i piacevoli\nragionamenti d'alcuno amico e le sue laudevoli consolazioni,\nche io porto fermissima opinione per quelle essere avenuto\nche io non sia morto. Ma sì come a Colui piacque il quale,\nessendo Egli infinito, diede per legge incommutabile a tutte\nle cose mondane aver fine, il mio amore, oltre a ogn'altro\nfervente e il quale niuna forza di proponimento o di\nconsiglio o di vergogna evidente, o pericolo che seguir ne\npotesse, aveva potuto né rompere né piegare, per se medesimo\nin processo di tempo si diminuì in guisa, che sol di sé\nnella mente m'ha al presente lasciato quel piacere che egli\nè usato di porgere a chi troppo non si mette ne' suoi più\ncupi pelaghi navigando; per che, dove faticoso esser solea,\nogni affanno togliendo via, dilettevole il sento esser\nrimaso.",
                        "Ma quantunque cessata sia la pena, non per ciò è la memoria\nfuggita de' benifici già ricevuti, datimi da coloro a' quali\nper benivolenza da loro a me portata erano gravi le mie\nfatiche; né passerà mai, sì come io credo, se non per morte.\nE per ciò che la gratitudine, secondo che io credo,\ntrall'altre virtù è sommamente da commendare e il contrario\nda biasimare, per non parere ingrato ho meco stesso proposto\ndi volere, in quel poco che per me si può, in cambio di ciò\nche io ricevetti, ora che libero dir mi posso, e se non a\ncoloro che me atarono, alli quali per avventura per lo lor\nsenno o per la loro buona ventura non abisogna, a quegli\nalmeno a' quali fa luogo, alcuno alleggiamento prestare. E\nquantunque il mio sostentamento, o conforto che vogliam\ndire, possa essere e sia a' bisognosi assai poco, nondimeno\nparmi quello doversi più tosto porgere dove il bisogno\napparisce maggiore, sì perché più utilità vi farà e sì\nancora perché più vi fia caro avuto.",
                        "E chi negherà questo, quantunque egli si sia, non molto più\nalle vaghe donne che agli uomini convenirsi donare? Esse\ndentro a' dilicati petti, temendo e vergognando, tengono\nl'amorose fiamme nascose, le quali quanto più di forza\nabbian che le palesi coloro il sanno che l'hanno provate: e\noltre a ciò, ristrette da' voleri, da' piaceri, da'\ncomandamenti de' padri, delle madri, de' fratelli e de'\nmariti, il più del tempo nel piccolo circuito delle loro\ncamere racchiuse dimorano e quasi oziose sedendosi, volendo\ne non volendo in una medesima ora, seco rivolgendo diversi\npensieri, li quali non è possibile che sempre sieno allegri.\nE se per quegli alcuna malinconia, mossa da focoso disio,\nsopraviene nelle lor menti, in quelle conviene che con grave\nnoia si dimori, se da nuovi ragionamenti non è rimossa:\nsenza che elle sono molto men forti che gli uomini a\nsostenere; il che degli innamorati uomini non avviene, sì\ncome noi possiamo apertamente vedere. Essi, se alcuna\nmalinconia o gravezza di pensieri gli affligge, hanno molti\nmodi da alleggiare o da passar quello, per ciò che a loro,\nvolendo essi, non manca l'andare a torno, udire e veder\nmolte cose, uccellare, cacciare, pescare, cavalcare, giucare\no mercatare: de' quali modi ciascuno ha forza di trarre, o\nin tutto o in parte, l'animo a sé e dal noioso pensiero\nrimuoverlo almeno per alcuno spazio di tempo, appresso il\nquale, con un modo o con altro, o consolazion sopraviene o\ndiventa la noia minore.",
                        "Adunque, acciò che in parte per me s'amendi il peccato\ndella fortuna, la quale dove meno era di forza, sì come noi\nnelle dilicate donne veggiamo, quivi più avara fu di\nsostegno, in soccorso e rifugio di quelle che amano, per ciò\nche all'altre è assai l'ago e 'l fuso e l'arcolaio, intendo\ndi raccontare cento novelle, o favole o parabole o istorie\nche dire le vogliamo, raccontate in diece giorni da una\nonesta brigata di sette donne e di tre giovani nel\npistelenzioso tempo della passata mortalità fatta, e alcune\ncanzonette dalle predette donne cantate al lor diletto.\nNelle quali novelle piacevoli e aspri casi d'amore e altri\nfortunati avvenimenti si vederanno così ne' moderni tempi\navvenuti come negli antichi; delle quali le già dette donne,\nche queste leggeranno, parimente diletto delle sollazzevoli\ncose in quelle mostrate e utile consiglio potranno pigliare,\nin quanto potranno cognoscere quello che sia da fuggire e\nche sia similmente da seguitare: le quali cose senza\npassamento di noia non credo che possano intervenire. Il che\nse avviene, che voglia Idio che così sia, a Amore ne rendano\ngrazie, il quale liberandomi da' suoi legami m'ha conceduto\nil potere attendere a' lor piaceri."
                    ]
                }
            },
            "body": {
                "div1": [
                    {
                        "@n": "Prima giornata",
                        "argument": {
                            "p": "COMINCIA LA PRIMA GIORNATA DEL DECAMERON, NELLA QUALE, DOPO LA DIMOSTRAZIONE FATTA DALL'AUTORE PER CHE CAGIONE AVVENISSE DI DOVERSI QUELLE PERSONE, CHE APPRESSO SI MOSTRANO, RAGUNARE A RAGIONARE INSIEME, SOTTO IL REGGIMENTO DI PAMPINEA SI RAGIONA DI QUELLO CHE PIÙ AGGRADA A CIASCHEDUNO."
                        },
                        "div2": [
                            {
                                "@n": "Introduzione",
                                "p": [
                                    "Quantunque volte, graziosissime donne, meco pensando\nriguardo quanto voi naturalmente tutte siete pietose, tante\nconosco che la presente opera al vostro iudicio avrà grave e\nnoioso principio, sì come è la dolorosa ricordazione della\npestifera mortalità trapassata, universalmente a ciascuno\nche quella vide o altramenti conobbe dannosa, la quale essa\nporta nella sua fronte. Ma non voglio per ciò che questo di\npiù avanti leggere vi spaventi, quasi sempre tra' sospiri e\ntralle lagrime leggendo dobbiate trapassare. Questo orrido\ncominciamento vi fia non altramenti che a' camminanti una\nmontagna aspra e erta, presso alla quale un bellissimo piano\ne dilettevole sia reposto, il quale tanto più viene lor\npiacevole quanto maggiore è stata del salire e dello\nsmontare la gravezza. E sì come la estremità della\nallegrezza il dolore occupa, così le miserie da\nsopravegnente letizia sono terminate. A questa brieve noia\n(dico brieve in quanto in poche lettere si contiene) seguita\nprestamente la dolcezza e il piacere il quale io v'ho\ndavanti promesso e che forse non sarebbe da così fatto\ninizio, se non si dicesse, aspettato. E nel vero, se io\npotuto avessi onestamente per altra parte menarvi a quello\nche io desidero che per così aspro sentiero come fia questo,\nio l'avrei volentier fatto: ma per ciò che, qual fosse la\ncagione per che le cose che appresso si leggeranno\navvenissero, non si poteva senza questa ramemorazion\ndimostrare, quasi da necessità constretto a scriverle mi\nconduco.",
                                    "Dico adunque che già erano gli anni della fruttifera\nincarnazione del Figliuolo di Dio al numero pervenuti di\nmilletrecentoquarantotto, quando nella egregia città di\nFiorenza, oltre a ogn'altra italica bellissima, pervenne la\nmortifera pestilenza: la quale, per operazion de' corpi\nsuperiori o per le nostre inique opere da giusta ira di Dio\na nostra correzione mandata sopra i mortali, alquanti anni\ndavanti nelle parti orientali incominciata, quelle\nd'inumerabile quantità de' viventi avendo private, senza\nristare d'un luogo in uno altro continuandosi, verso\nl'Occidente miserabilmente s'era ampliata. E in quella non\nvalendo alcuno senno né umano provedimento, per lo quale fu\nda molte immondizie purgata la città da officiali sopra ciò\nordinati e vietato l'entrarvi dentro a ciascuno infermo e\nmolti consigli dati a conservazion della sanità, né ancora\numili supplicazioni non una volta ma molte e in processioni\nordinate, in altre guise a Dio fatte dalle divote persone,\nquasi nel principio della primavera dell'anno predetto\norribilmente cominciò i suoi dolorosi effetti, e in\nmiracolosa maniera, a dimostrare. E non come in Oriente\naveva fatto, dove a chiunque usciva il sangue del naso era\nmanifesto segno di inevitabile morte: ma nascevano nel\ncominciamento d'essa a' maschi e alle femine parimente o\nnella anguinaia o sotto le ditella certe enfiature, delle\nquali alcune crescevano come una comunal mela, altre come\nuno uovo, e alcune più e alcun'altre meno, le quali i\nvolgari nominavan gavoccioli. E dalle due parti del corpo\npredette infra brieve spazio cominciò il già detto\ngavocciolo mortifero indifferentemente in ogni parte di\nquello a nascere e a venire: e da questo appresso\ns'incominciò la qualità della predetta infermità a permutare\nin macchie nere o livide, le quali nelle braccia e per le\ncosce e in ciascuna altra parte del corpo apparivano a\nmolti, a cui grandi e rade e a cui minute e spesse. E come\nil gavocciolo primieramente era stato e ancora era\ncertissimo indizio di futura morte, così erano queste a\nciascuno a cui venieno.",
                                    "A cura delle quali infermità né consiglio di medico né\nvirtù di medicina alcuna pareva che valesse o facesse\nprofitto: anzi, o che natura del malore nol patisse o che la\nignoranza de' medicanti (de' quali, oltre al numero degli\nscienziati, così di femine come d'uomini senza avere alcuna\ndottrina di medicina avuta giammai, era il numero divenuto\ngrandissimo) non conoscesse da che si movesse e per\nconsequente debito argomento non vi prendesse, non solamente\npochi ne guarivano, anzi quasi tutti infra 'l terzo giorno\ndalla apparizione de' sopra detti segni, chi più tosto e chi\nmeno e i più senza alcuna febbre o altro accidente morivano.\nE fu questa pestilenza di maggior forza per ciò che essa\ndagli infermi di quella per lo comunicare insieme\ns'avventava a' sani, non altramenti che faccia il fuoco alle\ncose secche o unte quando molto gli sono avvicinate. E più\navanti ancora ebbe di male: ché non solamente il parlare e\nl'usare cogli infermi dava a' sani infermità o cagione di\ncomune morte, ma ancora il toccare i panni o qualunque altra\ncosa da quegli infermi stata tocca o adoperata pareva seco\nquella cotale infermità nel toccator transportare.\nMaravigliosa cosa è a udire quello che io debbo dire: il\nche, se dagli occhi di molti e da' miei non fosse stato\nveduto, appena che io ardissi di crederlo, non che di\nscriverlo, quantunque da fededegna udito l'avessi. Dico che\ndi tanta efficacia fu la qualità della pestilenzia narrata\nnello appiccarsi da uno a altro, che non solamente l'uomo\nall'uomo, ma questo, che è molto più, assai volte\nvisibilmente fece, cioè che la cosa dell'uomo infermo stato,\no morto di tale infermità, tocca da un altro animale fuori\ndella spezie dell'uomo, non solamente della infermità il\ncontaminasse ma quello infra brevissimo spazio uccidesse. Di\nche gli occhi miei, sì come poco davanti è detto, presero\ntra l'altre volte un dì così fatta esperienza: che, essendo\ngli stracci d'un povero uomo da tale infermità morto gittati\nnella via publica e avvenendosi a essi due porci, e quegli\nsecondo il lor costume prima molto col grifo e poi co' denti\npresigli e scossiglisi alle guance, in piccola ora appresso,\ndopo alcuno avvolgimento, come se veleno avesser preso,\namenduni sopra li mal tirati stracci morti caddero in terra.",
                                    "Dalle quali cose e da assai altre a queste simiglianti o\nmaggiori nacquero diverse paure e imaginazioni in quegli che\nrimanevano vivi, e tutti quasi a un fine tiravano assai\ncrudele, ciò era di schifare e di fuggire gl'infermi e le\nlor cose; e così faccendo, si credeva ciascuno a se medesimo\nsalute acquistare. E erano alcuni, li quali avvisavano che\nil viver moderatamente e il guardarsi da ogni superfluità\navesse molto a così fatto accidente resistere: e fatta lor\nbrigata, da ogni altro separati viveano, e in quelle case\nricogliendosi e racchiudendosi, dove niuno infermo fosse e\nda viver meglio, dilicatissimi cibi e ottimi vini\ntemperatissimamente usando e ogni lussuria fuggendo, senza\nlasciarsi parlare a alcuno o volere di fuori, di morte o\nd'infermi, alcuna novella sentire, con suoni e con quegli\npiaceri che aver poteano si dimoravano. Altri, in contraria\nopinion tratti, affermavano il bere assai e il godere e\nl'andar cantando a torno e sollazzando e il sodisfare d'ogni\ncosa all'appetito che si potesse e di ciò che avveniva\nridersi e beffarsi esser medicina certissima a tanto male: e\ncosì come il dicevano il mettevano in opera a lor potere, il\ngiorno e la notte ora a quella taverna ora a quella altra\nandando, bevendo senza modo e senza misura, e molto più ciò\nper l'altrui case faccendo, solamente che cose vi sentissero\nche lor venissero a grado o in piacere. E ciò potevan far di\nleggiere, per ciò che ciascun, quasi non più viver dovesse,\naveva, sì come sé, le sue cose messe in abandono: di che le\npiù delle case erano divenute comuni, e così l'usava lo\nstraniere, pure che a esse s'avvenisse, come l'avrebbe il\npropio signore usate; e con tutto questo proponimento\nbestiale sempre gl'infermi fuggivano a lor potere. E in\ntanta afflizione e miseria della nostra città era la\nreverenda auttorità delle leggi, così divine come umane,\nquasi caduta e dissoluta tutta per li ministri e essecutori\ndi quelle, li quali, sì come gli altri uomini, erano tutti o\nmorti o infermi o sì di famiglie rimasi stremi, che uficio\nalcuno non potean fare; per la qual cosa era a ciascun\nlicito quanto a grado gli era d'adoperare. Molti altri\nservavano, tra questi due di sopra detti, una mezzana via,\nnon strignendosi nelle vivande quanto i primi né nel bere e\nnell'altre dissoluzioni allargandosi quanto i secondi, ma a\nsofficienza secondo gli appetiti le cose usavano e senza\nrinchiudersi andavano a torno, portando nelle mani chi\nfiori, chi erbe odorifere e chi diverse maniere di\nspezierie, quelle al naso ponendosi spesso, estimando essere\nottima cosa il cerebro con cotali odori confortare, con ciò\nfosse cosa che l'aere tutto paresse dal puzzo de' morti\ncorpi e delle infermità e delle medicine compreso e\npuzzolente. Alcuni erano di più crudel sentimento, come che\nper avventura più fosse sicuro, dicendo niuna altra medicina\nessere contro alle pistilenze migliore né così buona come il\nfuggir loro davanti: e da questo argomento mossi, non\ncurando d'alcuna cosa se non di sé, assai e uomini e donne\nabbandonarono la propia città, le proprie case, i lor luoghi\ne i lor parenti e le lor cose, e cercarono l'altrui o almeno\nil lor contado, quasi l'ira di Dio a punire le iniquità\ndegli uomini con quella pistolenza non dove fossero\nprocedesse, ma solamente a coloro opprimere li quali dentro\nalle mura della lor città si trovassero, commossa\nintendesse, o quasi avvisando niuna persona in quella dover\nrimanere e la sua ultima ora esser venuta.",
                                    "E come che questi così variamente oppinanti non morissero\ntutti, non per ciò tutti campavano: anzi, infermandone di\nciascuna molti e in ogni luogo, avendo essi stessi, quando\nsani erano, essemplo dato a coloro che sani rimanevano,\nquasi abbandonati per tutto languieno. E lasciamo stare che\nl'uno cittadino l'altro schifasse e quasi niuno vicino\navesse dell'altro cura e i parenti insieme rade volte o non\nmai si visitassero e di lontano: era con sì fatto spavento\nquesta tribulazione entrata ne' petti degli uomini e delle\ndonne, che l'un fratello l'altro abbandonava e il zio il\nnepote e la sorella il fratello e spesse volte la donna il\nsuo marito; e, che maggior cosa è e quasi non credibile, li\npadri e le madri i figliuoli, quasi loro non fossero, di\nvisitare e di servire schifavano. Per la qual cosa a coloro,\nde' quali era la moltitudine inestimabile, e maschi e\nfemine, che infermavano, niuno altro subsidio rimase che o\nla carità degli amici (e di questi fur pochi) o l'avarizia\nde' serventi, li quali da grossi salari e sconvenevoli\ntratti servieno, quantunque per tutto ciò molti non fossero\ndivenuti: e quegli cotanti erano uomini o femine di grosso\ningegno, e i più di tali servigi non usati, li quali quasi\ndi niuna altra cosa servieno che di porgere alcune cose\ndagl'infermi adomandate o di riguardare quando morieno; e\nservendo in tal servigio sé molte volte col guadagno\nperdeano. E da questo essere abbandonati gl'infermi da'\nvicini, da' parenti e dagli amici e avere scarsità di\nserventi, discorse uno uso quasi davanti mai non udito: che\nniuna, quantunque leggiadra o bella o gentil donna fosse,\ninfermando non curava d'avere a' suoi servigi uomo, qual che\negli si fosse o giovane o altro, e a lui senza alcuna\nvergogna ogni parte del corpo aprire non altramenti che a\nuna femina avrebbe fatto, solo che la necessità della sua\ninfermità il richiedesse; il che in quelle che ne guerirono\nfu forse di minore onestà, nel tempo che succedette,\ncagione. E oltre a questo ne seguio la morte di molti che\nper avventura, se stati fossero atati, campati sarieno; di\nche, tra per lo difetto degli oportuni servigi, li quali\ngl'infermi aver non poteano, e per la forza della\npistolenza, era tanta nella città la moltitudine di quegli\nche di dì e di notte morieno, che uno stupore era a udir\ndire, non che a riguardarlo. Per che, quasi di necessità,\ncose contrarie a' primi costumi de' cittadini nacquero tra\ncoloro li quali rimanean vivi.",
                                    "Era usanza, sì come ancora oggi veggiamo usare, che le\ndonne parenti e vicine nella casa del morto si ragunavano e\nquivi con quelle che più gli appartenevano piagnevano; e\nd'altra parte dinanzi la casa del morto co' suoi prossimi si\nragunavano i suoi vicini e altri cittadini assai, e secondo\nla qualità del morto vi veniva il chericato; e egli sopra\ngli omeri de' suoi pari, con funeral pompa di cera e di\ncanti, alla chiesa da lui prima eletta anzi la morte n'era\nportato. Le quali cose, poi che a montar cominciò la\nferocità della pistolenza, o in tutto o in maggior parte\nquasi cessarono e altre nuove in lor luogo ne sopravennero.\nPer ciò che, non solamente senza aver molte donne da torno\nmorivan le genti, ma assai n'eran di quegli che di questa\nvita senza testimonio trapassavano: e pochissimi erano\ncoloro a' quali i pietosi pianti e l'amare lagrime de' suoi\ncongiunti fossero concedute, anzi in luogo di quelle\ns'usavano per li più risa e motti e festeggiar compagnevole;\nla quale usanza le donne, in gran parte postposta la\ndonnesca pietà, per salute di loro avevano ottimamente\nappresa. E erano radi coloro i corpi de' quali fosser più\nche da un diece o dodici de' suoi vicini alla chiesa\nacompagnato; de' quali non gli orrevoli e cari cittadini ma\nuna maniera di beccamorti sopravenuti di minuta gente (che\nchiamar si facevan becchini, la quale questi servigi\nprezzolata faceva) sotto entravano alla bara; e quella con\nfrettolosi passi, non a quella chiesa che esso aveva anzi la\nmorte disposto ma alla più vicina le più volte il portavano,\ndietro a quatro o a sei cherici con poco lume e tal fiata\nsenza alcuno; li quali con l'aiuto de' detti becchini, senza\nfaticarsi in troppo lungo oficio o solenne, in qualunque\nsepoltura disoccupata trovavano più tosto il mettevano.",
                                    "Della minuta gente, e forse in gran parte della mezzana,\nera il raguardamento di molto maggior miseria pieno: per ciò\nche essi, il più o da speranza o da povertà ritenuti nelle\nlor case, nelle lor vicinanze standosi a migliaia per giorno\ninfermavano, e non essendo né serviti né atati d'alcuna\ncosa, quasi senza alcuna redenzione, tutti morivano. E assai\nn'erano che nella strada publica o di dì o di notte\nfinivano, e molti, ancora che nelle case finissero, prima\ncol puzzo de' lor corpi corrotti che altramenti facevano a'\nvicini sentire sé esser morti: e di questi e degli altri che\nper tutto morivano, tutto pieno. Era il più da' vicini una\nmedesima maniera servata, mossi non meno da tema che la\ncorruzione de' morti non gli offendesse, che da carità la\nquale avessero a' trapassati. Essi, e per se medesimi e con\nl'aiuto d'alcuni portatori, quando aver ne potevano,\ntraevano delle lor case li corpi de' già passati, e quegli\ndavanti alli loro usci ponevano, dove, la mattina\nspezialmente, n'avrebbe potuti veder senza numero chi fosse\nattorno andato: e quindi fatte venir bare, e tali furono che\nper difetto di quelle sopra alcuna tavola, ne ponieno. Né fu\nuna bara sola quella che due o tre ne portò insiememente, né\navvenne pure una volta, ma se ne sarieno assai potute\nannoverare di quelle che la moglie e 'l marito, di due o tre\nfratelli, o il padre e il figliuolo, o così fattamente ne\ncontenieno. E infinite volte avvenne che, andando due preti\ncon una croce per alcuno, si misero tre o quatro bare, da'\nportatori portate, di dietro a quella: e, dove un morto\ncredevano avere i preti a sepellire, n'avevano sei o otto e\ntal fiata più. Né erano per ciò questi da alcuna lagrima o\nlume o compagnia onorati, anzi era la cosa pervenuta a\ntanto, che non altramenti si curava degli uomini che\nmorivano, che ora si curerebbe di capre: per che assai\nmanifestamente apparve che quello che il naturale corso\ndelle cose non avea potuto con piccoli e radi danni a' savi\nmostrare doversi con pazienza passare, la grandezza de' mali\neziandio i semplici far di ciò scorti e non curanti. Alla\ngran moltitudine de' corpi mostrata, che a ogni chiesa ogni\ndì e quasi ogn'ora concorreva portata, non bastando la terra\nsacra alle sepolture, e massimamente volendo dare a ciascun\nluogo proprio secondo l'antico costume, si facevano per gli\ncimiterii delle chiese, poi che ogni parte era piena, fosse\ngrandissime nelle quali a centinaia si mettevano i\nsopravegnenti: e in quelle stivati, come si mettono le\nmercatantie nelle navi a suolo a suolo, con poca terra si\nricoprieno infino a tanto che della fossa al sommo si\npervenia.",
                                    "E acciò che dietro a ogni particularità le nostre passate\nmiserie per la città avvenute più ricercando non vada, dico\nche così inimico tempo correndo per quella, non per ciò meno\nd'alcuna cosa risparmiò il circustante contado. Nel quale,\nlasciando star le castella, che simili erano nella loro\npiccolezza alla città, per le sparte ville e per li campi i\nlavoratori miseri e poveri e le loro famiglie, senza alcuna\nfatica di medico o aiuto di servidore, per le vie e per li\nloro colti e per le case, di dì e di notte\nindifferentemente, non come uomini ma quasi come bestie\nmorieno; per la qual cosa essi, così nelli loro costumi come\ni cittadini divenuti lascivi, di niuna lor cosa o faccenda\ncuravano: anzi tutti, quasi quel giorno nel quale si\nvedevano esser venuti la morte aspettassero, non d'aiutare i\nfuturi frutti delle bestie e delle terre e delle loro\npassate fatiche ma di consumare quegli che si trovavano\npresenti si sforzavano con ogni ingegno. Per che adivenne i\nbuoi, gli asini, le pecore, le capre, i porci, i polli e i\ncani medesimi fedelissimi agli uomini, fuori delle proprie\ncase cacciati, per li campi, dove ancora le biade\nabbandonate erano, senza essere non che raccolte ma pur\nsegate, come meglio piaceva loro se n'andavano; e molti,\nquasi come razionali, poi che pasciuti erano bene il giorno,\nla notte alle lor case senza alcuno correggimento di pastore\nsi tornavano satolli.",
                                    "Che più si può dire, lasciando stare il contado e alla\ncittà ritornando, se non che tanta e tal fu la crudeltà del\ncielo, e forse in parte quella degli uomini, che infra 'l\nmarzo e il prossimo luglio vegnente, tra per la forza della\npestifera infermità e per l'esser molti infermi mal serviti\no abbandonati ne' lor bisogni per la paura ch'aveono i sani,\noltre a centomilia creature umane si crede per certo dentro\nalle mura della città di Firenze essere stati di vita tolti,\nche forse, anzi l'accidente mortifero, non si saria estimato\ntanti avervene dentro avuti? O quanti gran palagi, quante\nbelle case, quanti nobili abituri per adietro di famiglie\npieni, di signori e di donne, infino al menomo fante rimaser\nvoti! O quante memorabili schiatte, quante ampissime\neredità, quante famose ricchezze si videro senza successor\ndebito rimanere! Quanti valorosi uomini, quante belle donne,\nquanti leggiadri giovani, li quali non che altri, ma\nGalieno, Ipocrate o Esculapio avrieno giudicati sanissimi,\nla mattina desinarono co' lor parenti, compagni e amici, che\npoi la sera vegnente appresso nell'altro mondo cenaron con\nli lor passati!",
                                    "A me medesimo incresce andarmi tanto tra tante miserie\nravolgendo: per che, volendo omai lasciare star quella parte\ndi quelle che io acconciamente posso schifare, dico che,\nstando in questi termini la nostra città, d'abitatori quasi\nvota, addivenne, sì come io poi da persona degna di fede\nsentii, che nella venerabile chiesa di Santa Maria Novella,\nun martedì mattina, non essendovi quasi alcuna altra\npersona, uditi li divini ufici in abito lugubre quale a sì\nfatta stagione si richiedea, si ritrovarono sette giovani\ndonne tutte l'una all'altra o per amistà o per vicinanza o\nper parentado congiunte, delle quali niuna il venti e\nottesimo anno passato avea né era minor di diciotto, savia\nciascuna e di sangue nobile e bella di forma e ornata di\ncostumi e di leggiadra onestà. Li nomi delle quali io in\npropria forma racconterei, se giusta cagione da dirlo non mi\ntogliesse, la quale è questa: che io non voglio che per le\nraccontate cose da loro, che seguono, e per l'ascoltate nel\ntempo avvenire alcuna di loro possa prender vergogna,\nessendo oggi alquanto ristrette le leggi al piacere che\nallora, per le cagioni di sopra mostrate, erano non che alla\nloro età ma a troppo più matura larghissime; né ancora dar\nmateria agl'invidiosi, presti a mordere ogni laudevole vita,\ndi diminuire in niuno atto l'onestà delle valorose donne con\nisconci parlari. E però, acciò che quello che ciascuna\ndicesse senza confusione si possa comprendere appresso, per\nnomi alle qualità di ciascuna convenienti o in tutto o in\nparte intendo di nominarle: delle quali la prima, e quella\nche di più età era, Pampinea chiameremo e la seconda\nFiammetta, Filomena la terza e la quarta Emilia, e appresso\nLauretta diremo alla quinta e alla sesta Neifile, e l'ultima\nElissa non senza cagion nomeremo.",
                                    "Le quali, non già da alcuno proponimento tirate ma per caso\nin una delle parti della chiesa adunatesi, quasi in cerchio\na seder postesi, dopo più sospiri lasciato stare il dir de'\npaternostri, seco della qualità del tempo molte e varie cose\ncominciarono a ragionare.",
                                    "E dopo alcuno spazio, tacendo l'altre, così Pampinea\ncominciò a parlare:–Donne mie care, voi potete, così come\nio, molte volte avere udito che a niuna persona fa ingiuria\nchi onestamente usa la sua ragione. Natural ragione è, di\nciascuno che ci nasce, la sua vita quanto può aiutare e\nconservare e difendere: e concedesi questo tanto, che alcuna\nvolta è già addivenuto che, per guardar quella, senza colpa\nalcuna si sono uccisi degli uomini. E se questo concedono le\nleggi, nelle sollecitudini delle quali è il ben vivere\nd'ogni mortale, quanto maggiormente, senza offesa d'alcuno,\nè a noi e a qualunque altro onesto alla conservazione della\nnostra vita prendere quegli rimedii che noi possiamo? Ognora\nche io vengo ben raguardando alli nostri modi di questa\nmattina e ancora a quegli di più altre passate e pensando\nchenti e quali li nostri ragionamenti sieno, io comprendo, e\nvoi similemente il potete comprendere, ciascuna di noi di se\nmedesima dubitare: né di ciò mi maraviglio niente, ma\nmaravigliomi forte, avvedendomi ciascuna di noi aver\nsentimento di donna, non prendersi per voi a quello di che\nciascuna di voi meritamente teme alcun compenso. Noi\ndimoriamo qui, al parer mio, non altramente che se essere\nvolessimo o dovessimo testimonie di quanti corpi morti ci\nsieno alla sepoltura recati o d'ascoltare se i frati di qua\nentro, de' quali il numero è quasi venuto al niente, alle\ndebite ore cantino i loro ufici, o a dimostrare a qualunque\nci apparisce, ne' nostri abiti, la qualità e la quantità\ndelle nostre miserie. E se di quinci usciamo, o veggiamo\ncorpi morti o infermi trasportarsi da torno, o veggiamo\ncoloro li quali per li loro difetti l'autorità delle\npubliche leggi già condannò a essilio, quasi quelle\nschernendo per ciò che sentono gli essecutori di quelle o\nmorti o malati, con dispiacevoli impeti per la terra\ndiscorrere, o la feccia della nostra città, del nostro\nsangue riscaldata, chiamarsi becchini e in istrazio di noi\nandar cavalcando e discorrendo per tutto, con disoneste\ncanzoni rimproverandoci i nostri danni; né altra cosa alcuna\nci udiamo, se non ‘I cotali son morti’ e ‘Gli altretali sono\nper morire’; e se ci fosse chi fargli, per tutto dolorosi\npianti udiremmo. E se alle nostre case torniamo, non so se a\nvoi così come a me adiviene: io, di molta famiglia, niuna\naltra persona in quella se non la mia fante trovando,\nimpaurisco e quasi tutti i capelli adosso mi sento\narricciare, e parmi, dovunque io vado o dimoro per quella,\nl'ombre di coloro che sono trapassati vedere, e non con\nquegli visi che io soleva, ma con una vista orribile non so\ndonde in loro nuovamente venuta spaventarmi. Per le quali\ncose, e qui e fuori di qui e in casa mi sembra star male, e\ntanto più ancora quanto egli mi pare che niuna persona, la\nquale abbia alcun polso e dove possa andare, come noi\nabbiamo, ci sia rimasa altri che noi. E ho sentito e veduto\npiù volte, se pure alcuni ce ne sono, quegli cotali, senza\nfare distinzione alcuna dalle cose oneste a quelle che\noneste non sono, solo che l'appetito le cheggia, e soli e\naccompagnati, di dì e di notte, quelle fare che più di\ndiletto lor porgono; e non che le solute persone, ma ancora\nle racchiuse ne' monisteri, faccendosi a credere che quello\na lor si convenga e non si disdica che all'altre, rotte\ndella obedienza le leggi, datesi a' diletti carnali, in tal\nguisa avvisando scampare, son divenute lascive e dissolute.\nE se così è, che essere manifestamente si vede, che faccian\nnoi qui, che attendiamo, che sognamo? perché più pigre e\nlente alla nostra salute che tutto il rimanente de'\ncittadini siamo? reputianci noi men care che tutte l'altre?\no crediamo la nostra vita con più forti catene esser legata\nal nostro corpo che quella degli altri sia, e così di niuna\ncosa curar dobbiamo la quale abbia forza d'offenderla? Noi\nerriamo, noi siamo ingannate: che bestialità è la nostra se\ncosì crediamo? quante volte noi ci vorrem ricordare chenti e\nquali sieno stati i giovani e le donne vinte da questa\ncrudel pestilenzia, noi ne vedremo apertissimo argomento. E\nper ciò, acciò che noi per ischifaltà o per traccutaggine\nnon cadessimo in quello di che noi per avventura per alcuna\nmaniera volendo potremmo scampare, non so se a voi quello se\nne parrà che a me ne parrebbe: io giudicherei ottimamente\nfatto che noi, sì come noi siamo, sì come molti innanzi a\nnoi hanno fatto e fanno, di questa terra uscissimo, e\nfuggendo come la morte i disonesti essempli degli altri\nonestamente a' nostri luoghi in contado, de' quali a\nciascuna di noi è gran copia, ce ne andassimo a stare, e\nquivi quella festa, quella allegrezza, quello piacere che\nnoi potessimo, senza trapassare in alcuno atto il segno\ndella ragione, prendessimo. Quivi s'odono gli uccelletti\ncantare, veggionvisi verdeggiare i colli e le pianure, e i\ncampi pieni di biade non altramenti ondeggiare che il mare,\ne d'alberi ben mille maniere, e il cielo più apertamente, il\nquale, ancora che crucciato ne sia, non per ciò le sue\nbellezze eterne ne nega, le quali molto più belle sono a\nriguardare che le mura vote della nostra città; e èvvi,\noltre a questo, l'aere assai più fresco, e di quelle cose\nche alla vita bisognano in questi tempi v'è la copia\nmaggiore e minore il numero delle noie. Per ciò che,\nquantunque quivi così muoiano i lavoratori come qui fanno i\ncittadini, v'è tanto minore il dispiacere quanto vi sono più\nche nella città rade le case e gli abitanti. E qui d'altra\nparte, se io ben veggio, noi non abbandoniam persona, anzi\nne possiamo con verità dire molto più tosto abbandonate: per\nciò che i nostri, o morendo o da morte fuggendo, quasi non\nfossimo loro, sole in tanta afflizione n'hanno lasciate.\nNiuna riprensione adunque può cadere in cotal consiglio\nseguire: dolore e noia e forse morte, non seguendolo,\npotrebbe avvenire. E per ciò, quando vi paia, prendendo le\nnostre fanti e con le cose oportune faccendoci seguitare,\noggi in questo luogo e domane in quello quella allegrezza e\nfesta prendendo che questo tempo può porgere, credo che sia\nben fatto a dover fare; e tanto dimorare in tal guisa, che\nnoi veggiamo, se prima da morte non siam sopragiunte, che\nfine il cielo riserbi a queste cose. E ricordivi che egli\nnon si disdice più a noi l'onestamente andare, che faccia a\ngran parte dell'altre lo star disonestamente.–",
                                    "L'altre donne, udita Pampinea, non solamente il suo\nconsiglio lodarono, ma disiderose di seguitarlo avevan già\npiù particularmente tra sé cominciato a trattar del modo,\nquasi, quindi levandosi da sedere, a mano a mano dovessero\nentrare in cammino.",
                                    "Ma Filomena, la quale discretissima era, disse:–Donne,\nquantunque ciò che ragiona Pampinea sia ottimamente detto,\nnon è per ciò così da correre a farlo, come mostra che voi\nvogliate fare. Ricordivi che noi siamo tutte femine, e non\nce n'ha niuna sì fanciulla, che non possa ben conoscere come\nle femine sien ragionate insieme e senza la provedenza\nd'alcuno uomo si sappiano regolare. Noi siamo mobili,\nriottose, sospettose, pusillanime e paurose: per le quali\ncose io dubito forte, se noi alcuna altra guida non\nprendiamo che la nostra, che questa compagnia non si\ndissolva troppo più tosto e con meno onor di noi che non ci\nbisognerebbe: e per ciò è buono a provederci avanti che\ncominciamo.–",
                                    "Disse allora Elissa:–Veramente gli uomini sono delle\nfemine capo e senza l'ordine loro rade volte riesce alcuna\nnostra opera a laudevole fine: ma come possiam noi aver\nquesti uomini? Ciascuna di noi sa che de' suoi son la\nmaggior parte morti, e gli altri che vivi rimasi sono chi\nqua e chi là in diverse brigate, senza saper noi dove, vanno\nfuggendo quello che noi cerchiamo di fuggire: e il prender\ngli strani non saria convenevole; per che, se alla nostra\nsalute vogliamo andar dietro, trovare si convien modo di sì\nfattamente ordinarci, che, dove per diletto e per riposo\nandiamo, noia e scandalo non ne segua.–",
                                    "Mentre tralle donne erano così fatti ragionamenti, e ecco\nentrar nella chiesa tre giovani, non per ciò tanto che meno\ndi venticinque anni fosse l'età di colui che più giovane era\ndi loro. Ne' quali né perversità di tempo né perdita d'amici\no di parenti né paura di se medesimi avea potuto amor non\nche spegnere ma raffreddare. De' quali l'uno era chiamato\nPanfilo e Filostrato il secondo e l'ultimo Dioneo, assai\npiacevole e costumato ciascuno: e andavan cercando per loro\nsomma consolazione, in tanta turbazione di cose, di vedere\nle lor donne, le quali per ventura tutte e tre erano tralle\npredette sette, come che dell'altre alcune ne fossero\ncongiunte parenti d'alcuni di loro.",
                                    "Né prima esse agli occhi corsero di costoro, che costoro\nfurono da esse veduti; per che Pampinea allor cominciò\nsorridendo:–Ecco che la fortuna a' nostri cominciamenti è\nfavorevole, e hacci davanti posti discreti giovani e\nvalorosi, li quali volentieri e guida e servidor ne saranno,\nse di prendergli a questo oficio non schiferemo.–",
                                    "Neifile allora, tutta nel viso divenuta per vergogna\nvermiglia per ciò che l'una era di quelle che dall'un de'\ngiovani era amata, disse:–Pampinea, per Dio, guarda ciò\nche tu dichi. Io conosco assai apertamente niuna altra cosa\nche tutta buona dir potersi di qualunque s'è l'uno di\ncostoro, e credogli a troppo maggior cosa che questa non è\nsofficienti; e similmente avviso loro buona compagnia e\nonesta dover tenere non che a noi ma a molto più belle e più\ncare che noi non siamo. Ma, per ciò che assai manifesta cosa\nè loro essere d'alcune che qui ne sono innamorati, temo che\ninfamia e riprensione, senza nostra colpa o di loro, non ce\nne segua se gli meniamo.–",
                                    "Disse allora Filomena:–Questo non monta niente; là dove\nio onestamente viva né mi rimorda d'alcuna cosa la\ncoscienza, parli chi vuole in contrario: Idio e la verità\nl'arme per me prenderanno. Ora, fossero essi pur già\ndisposti a venire, ché veramente, come Pampinea disse,\npotremmo dire la fortuna essere alla nostra andata\nfavoreggiante.",
                                    "L'altre, udendo costei così fattamente parlare, non\nsolamente si tacquero ma con consentimento concorde tutte\ndissero che essi fosser chiamati e loro si dicesse la loro\nintenzione e pregassersi che dovesse lor piacere in così\nfatta andata lor tener compagnia. Per che senza più parole\nPampinea, levatasi in piè, la quale a alcun di loro per\nconsanguinità era congiunta, verso loro che fermi stavano a\nriguardarle si fece e, con lieto viso salutatigli, loro la\nlor disposizione fé manifesta e pregogli per parte di tutte\nche con puro e fratellevole animo a tener lor compagnia si\ndovessero disporre. I giovani si credettero primieramente\nessere beffati, ma poi che videro che da dovero parlava la\ndonna, rispuosero lietamente sé essere apparecchiati; e\nsenza dare alcuno indugio all'opera, anzi che quindi si\npartissono, diedono ordine a ciò che a fare avessono in sul\npartire. E ordinatamente fatta ogni cosa oportuna\napparecchiare e prima mandato là dove intendevan d'andare,\nla seguente mattina, cioè il mercoledì, in su lo schiarir\ndel giorno, le donne con alquante delle lor fanti e i tre\ngiovani con tre lor famigliari, usciti della città, si\nmisero in via: né oltre a due piccole miglia si dilungarono\nda essa, che essi pervennero al luogo da loro primieramente\nordinato.",
                                    "Era il detto luogo sopra una piccola montagnetta, da ogni\nparte lontano alquanto alle nostre strade, di varii\narbuscelli e piante tutte di verdi fronde ripiene piacevoli\na riguardare; in sul colmo della quale era un palagio con\nbello e gran cortile nel mezzo, e con logge e con sale e con\ncamere, tutte ciascuna verso di sé bellissima e di liete\ndipinture raguardevole e ornata, con pratelli da torno e con\ngiardini maravigliosi e con pozzi d'acque freschissime e con\nvolte di preziosi vini: cose più atte a curiosi bevitori che\na sobrie e oneste donne. Il quale tutto spazzato, e nelle\ncamere i letti fatti, e ogni cosa di fiori quali nella\nstagione si potevano avere piena e di giunchi giuncata la\nvegnente brigata trovò con suo non poco piacere.",
                                    "E postisi nella prima giunta a sedere, disse Dioneo, il\nquale oltre a ogni altro era piacevole giovane e pieno di\nmotti:–Donne, il vostro senno più che il nostro\navvedimento ci ha qui guidati; io non so quello che de'\nvostri pensieri voi v'intendete di fare: li miei lasciai io\ndentro dalla porta della città allora che io con voi poco fa\nme ne usci' fuori: e per ciò o voi a sollazzare e a ridere e\na cantare con meco insieme vi disponete (tanto, dico, quanto\nalla vostra dignità s'appartiene), o voi mi licenziate che\nio per li miei pensier mi ritorni e steami nella città\ntribolata.–",
                                    "A cui Pampinea, non d'altra maniera che se similmente tutti\ni suoi avesse da sé cacciati, lieta rispose:–Dioneo,\nottimamente parli: festevolmente viver si vuole, né altra\ncagione dalle tristizie ci ha fatte fuggire. Ma per ciò che\nle cose che sono senza modo non possono lungamente durare,\nio, che cominciatrice fui de' ragionamenti da' quali questa\ncosì bella compagnia è stata fatta, pensando al continuar\ndella nostra letizia, estimo che di necessità sia convenire\nesser tra noi alcuno principale, il quale noi e onoriamo e\nubidiamo come maggiore, nel quale ogni pensiero stea di\ndoverci a lietamente vivere disporre. E acciò che ciascun\npruovi il peso della sollecitudine insieme col piacere della\nmaggioranza e, per conseguente da una parte e d'altra\ntratti, non possa chi nol pruova invidia avere alcuna, dico\nche a ciascuno per un giorno s'attribuisca e il peso e\nl'onore; e chi il primo di noi esser debba nella elezion di\nnoi tutti sia: di quegli che seguiranno, come l'ora del\nvespro s'avicinerà, quegli o quella che a colui o a colei\npiacerà che quel giorno avrà avuta la signoria; e questo\ncotale, secondo il suo arbitrio, del tempo che la sua\nsignoria dee bastare, del luogo e del modo nel quale a\nvivere abbiamo ordini e disponga.–",
                                    "Queste parole sommamente piacquero, e a una voce lei prima\ndel primo giorno elessero; e Filomena, corsa prestamente a\nuno alloro (per ciò che assai volte aveva udito ragionare di\nquanto onore le frondi di quello eran degne e quanto degno\nd'onore facevano chi n'era meritamente incoronato), di\nquello alcuni rami colti, ne le fece una ghirlanda onorevole\ne apparente; la quale, messale sopra la testa, fu poi mentre\ndurò la loro compagnia manifesto segno a ciascuno altro\ndella real signoria e maggioranza.",
                                    "Pampinea, fatta reina, comandò che ogn'uom tacesse, avendo\ngià fatti i famigliari de' tre giovani e le loro fanti,\nch'eran quatro, davanti chiamarsi; e tacendo ciascun, disse:\n–Acciò che io prima essemplo dea a tutti voi, per lo quale\ndi bene in meglio procedendo la nostra compagnia con ordine\ne con piacere e senza alcuna vergogna viva e duri quanto a\ngrado ne fia, io primieramente constituisco Parmeno,\nfamigliare di Dioneo, mio siniscalco, e a lui la cura e la\nsollecitudine di tutta la nostra famiglia commetto e ciò che\nal servigio della sala appartiene. Sirisco, famigliar di\nPanfilo, voglio che di noi sia spenditore e tesoriere e di\nParmeno seguiti i comandamenti. Tindaro al servigio di\nFilostrato e degli altri due attenda nelle camere loro,\nqualora gli altri, intorno alli loro ufici impediti,\nattender non vi potessero. Misia, mia fante, e Licisca, di\nFilomena, nella cucina saranno continue e quelle vivande\ndiligentemente apparecchieranno che per Parmeno loro saranno\nimposte. Chimera, di Lauretta, e Stratilia, di Fiammetta, al\ngoverno delle camere delle donne intente vogliamo che stieno\ne alla nettezza de' luoghi dove staremo. E ciascun\ngeneralmente, per quanto egli avrà cara la nostra grazia,\nvogliamo e comandiamo che si guardi, dove che egli vada,\nonde che egli torni, che che egli oda o vegga, niuna novella\naltra che lieta ci rechi di fuori.–",
                                    "E questi ordini sommariamente dati, li quali da tutti\ncommendati furono, lieta drizzata in piè disse:–Qui sono\ngiardini, qui sono pratelli, qui altri luoghi dilettevoli\nassai, per li quali ciascuno a suo piacer sollazzando si\nvada; e come terza suona, ciascun qui sia, acciò che per lo\nfresco si mangi.–",
                                    "Licenziata adunque dalla nuova reina la lieta brigata, li\ngiovani insieme con le belle donne, ragionando dilettevoli\ncose, con lento passo si misero per un giardino, belle\nghirlande di varie frondi faccendosi e amorosamente\ncantando. E poi che in quello tanto fur dimorati quanto di\nspazio dalla reina avuto aveano, a casa tornati trovarono\nParmeno studiosamente aver dato principio al suo ufficio,\nper ciò che, entrati in una sala terrena, quivi le tavole\nmesse videro con tovaglie bianchissime e con bicchieri che\nd'ariento parevano, e ogni cosa di fiori di ginestra\ncoperta; per che, data l'acqua alle mani, come piacque alla\nreina, secondo il giudicio di Parmeno tutti andarono a\nsedere. Le vivande dilicatamente fatte vennero e finissimi\nvini fur presti: e senza più, chetamente li tre famigliari\nservirono le tavole. Dalle quali cose, per ciò che belle e\nordinate erano, rallegrato ciascuno, con piacevoli motti e\ncon festa mangiarono. E levate le tavole con ciò fosse cosa\nche tutte le donne carolar sapessero e similmente i giovani\ne parte di loro ottimamente e sonare e cantare, comandò la\nreina che gli strumenti venissero; e per comandamento di\nlei, Dioneo preso un liuto e la Fiammetta una viuola,\ncominciarono soavemente una danza a sonare; per che la reina\ncon l'altre donne insieme co' due giovani presa una carola,\ncon lento passo, mandati i famigliari a mangiare, a carolar\ncominciarono; e quella finita, canzoni vaghette e liete\ncominciarono a cantare. E in questa maniera stettero tanto\nche tempo parve alla reina d'andare a dormire: per che, data\na tutti la licenzia, li tre giovani alle lor camere, da\nquelle delle donne separate, se n'andarono, le quali co'\nletti ben fatti e così di fiori piene come la sala\ntrovarono, e simigliantemente le donne le loro: per che,\nspogliatesi, s'andarono a riposare.",
                                    "Non era di molto spazio sonata nona, che la reina levatasi\ntutte l'altre fece levare e similmente i giovani, affermando\nesser nocivo il troppo dormire il giorno: e così se ne\nandarono in un pratello nel quale l'erba era verde e grande\nné vi poteva d'alcuna parte il sole; e quivi, sentendo un\nsoave venticello venire, sì come volle la lor reina, tutti\nsopra la verde erba si puosero in cerchio a sedere, a' quali\nella disse così:–Come voi vedete, il sole è alto e il\ncaldo è grande, né altro s'ode che le cicale su per gli\nulivi, per che l'andare al presente in alcun luogo sarebbe\nsenza dubbio sciocchezza. Qui è bello e fresco stare, e\nhacci, come voi vedete, e tavolieri e scacchieri, e puote\nciascuno, secondo che all'animo gli è più di piacere,\ndiletto pigliare. Ma se in questo il mio parer si seguisse,\nnon giucando, nel quale l'animo dell'una delle parti convien\nche si turbi senza troppo piacere dell'altra o di chi sta a\nvedere, ma novellando (il che può porgere, dicendo uno, a\ntutta la compagnia che ascolta diletto) questa calda parte\ndel giorno trapasseremo. Voi non avrete compiuta ciascuno di\ndire una sua novelletta, che il sole fia declinato e il\ncaldo mancato, e potremo dove più a grado vi fia andare\nprendendo diletto: e per ciò, quando questo che io dico vi\npiaccia, ché disposta sono in ciò di seguire il piacer\nvostro, faccianlo; e dove non vi piacesse, ciascuno infino\nall'ora del vespro quello faccia che più gli piace.–",
                                    "Le donne parimente e gli uomini tutti lodarono il\nnovellare.",
                                    "–Adunque,–disse la reina–se questo vi piace, per\nquesta prima giornata voglio che libero sia a ciascuno di\nquella materia ragionare che più gli sarà a grado.–",
                                    "E rivolta a Panfilo, il quale alla sua destra sedea,\npiacevolmente gli disse che con una delle sue novelle\nall'altre desse principio; laonde Panfilo, udito il\ncomandamento, prestamente, essendo da tutti ascoltato,\ncominciò così."
                                ]
                            },
                            {
                                "@type": "novella",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Ser Cepparello con una falsa confessione inganna un santo\nfrate e muorsi; e, essendo stato un pessimo uomo in vita, è\nmorto reputato per santo e chiamato san Ciappelletto."
                                    }
                                },
                                "p": [
                                    "–Convenevole cosa è, carissime donne, che ciascheduna cosa\nla quale l'uomo fa, dallo ammirabile e santo nome di Colui,\nil quale di tutte fu facitore, le dea principio. Per che,\ndovendo io al vostro novellare, sì come primo, dare\ncominciamento, intendo da una delle sue maravigliose cose\nincominciare, acciò che, quella udita, la nostra speranza in\nLui, sì come in cosa impermutabile, si fermi e sempre sia da\nnoi il suo nome lodato. Manifesta cosa è che, sì come le\ncose temporali tutte sono transitorie e mortali, così in sé\ne fuor di sé esser piene di noia, d'angoscia e di fatica e a\ninfiniti pericoli sogiacere; alle quali senza niuno fallo né\npotremmo noi, che viviamo mescolati in esse e che siamo\nparte d'esse, durare né ripararci, se spezial grazia di Dio\nforza e avvedimento non ci prestasse. La quale a noi e in\nnoi non è da credere che per alcun nostro merito discenda,\nma dalla sua propria benignità mossa e da' prieghi di coloro\nimpetrata che, sì come noi siamo, furon mortali, e bene i\nsuoi piaceri mentre furono in vita seguendo ora con Lui\neterni son divenuti e beati; alli quali noi medesimi, sì\ncome a procuratori informati per esperienza della nostra\nfragilità, forse non audaci di porgere i prieghi nostri nel\ncospetto di tanto giudice, delle cose le quali a noi\nreputiamo oportune gli porgiamo. E ancor più in Lui, verso\nnoi di pietosa liberalità pieno, discerniamo, che, non\npotendo l'acume dell'occhio mortale nel segreto della divina\nmente trapassare in alcun modo, avvien forse tal volta che,\nda oppinione ingannati, tale dinanzi alla sua maestà\nfacciamo procuratore che da quella con eterno essilio è\niscacciato: e nondimeno Esso, al quale niuna cosa è occulta,\npiù alla purità del pregator riguardando che alla sua\nignoranza o allo essilio del pregato, così come se quegli\nfosse nel suo cospetto beato, essaudisce coloro che 'l\npriegano. Il che manifestamente potrà apparire nella novella\nla quale di raccontare intendo: manifestamente, dico, non il\ngiudicio di Dio ma quel degli uomini seguitando.",
                                    "Ragionasi adunque che essendo Musciatto Franzesi di\nricchissimo e gran mercatante in Francia cavalier divenuto e\ndovendone in Toscana venire con messer Carlo Senzaterra,\nfratello del re di Francia, da papa Bonifazio addomandato e\nal venir promosso, sentendo egli li fatti suoi, sì come le\npiù volte son quegli de' mercatanti, molto intralciati in\nqua e in là e non potersi di leggiere né subitamente\nstralciare, pensò quegli commettere a più persone e a tutti\ntrovò modo: fuor solamente in dubbio gli rimase cui lasciar\npotesse sofficiente al riscuoter suoi crediti fatti a più\nborgognoni. E la cagione del dubbio era il sentire li\nborgognoni uomini riottosi e di mala condizione e misleali;\ne a lui non andava per la memoria chi tanto malvagio uom\nfosse, in cui egli potesse alcuna fidanza avere, che opporre\nalla loro malvagità si potesse. E sopra questa essaminazione\npensando lungamente stato, gli venne a memoria un ser\nCepparello da Prato, il quale molto alla sua casa in Parigi\nsi riparava; il quale, per ciò che piccolo di persona era e\nmolto assettatuzzo, non sappiendo li franceschi che si\nvolesse dir Cepparello, credendo che ‘cappello’, cioè\n‘ghirlanda’ secondo il lor volgare a dir venisse, per ciò\nche piccolo era come dicemmo, non Ciappello ma Ciappelletto\nil chiamavano: e per Ciappelletto era conosciuto per tutto,\nlà dove pochi per ser Cepperello il conoscieno.",
                                    "Era questo Ciappelletto di questa vita: egli, essendo\nnotaio, avea grandissima vergogna quando uno de' suoi\nstrumenti, come che pochi ne facesse, fosse altro che falso\ntrovato; de' quali tanti avrebbe fatti di quanti fosse stato\nrichesto, e quegli più volentieri in dono che alcuno altro\ngrandemente salariato. Testimonianze false con sommo diletto\ndiceva, richesto e non richesto; e dandosi a quei tempi in\nFrancia a' saramenti grandissima fede, non curandosi fargli\nfalsi, tante quistioni malvagiamente vincea a quante a\ngiurare di dire il vero sopra la sua fede era chiamato.\nAveva oltre modo piacere, e forte vi studiava, in commettere\ntra amici e parenti e qualunque altra persona mali e\ninimicizie e scandali, de' quali quanto maggiori mali vedeva\nseguire tanto più d'allegrezza prendea. Invitato a uno\nomicidio o a qualunque altra rea cosa, senza negarlo mai,\nvolonterosamente v'andava, e più volte a fedire e a uccidere\nuomini con le proprie mani si ritrovò volentieri.\nBestemmiatore di Dio e de' Santi era grandissimo, e per ogni\npiccola cosa, sì come colui che più che alcuno altro era\niracundo. A chiesa non usava giammai, e i sacramenti di\nquella tutti come vil cosa con abominevoli parole scherniva;\ne così in contrario le taverne e gli altri disonesti luoghi\nvisitava volentieri e usavagli. Delle femine era così vago\ncome sono i cani de' bastoni; del contrario più che alcuno\naltro tristo uomo si dilettava. Imbolato avrebbe e rubato\ncon quella coscienza che un santo uomo offerrebbe.\nGulosissimo e bevitor grande, tanto che alcuna volta\nsconciamente gli facea noia. Giucatore e mettitore di\nmalvagi dadi era solenne. Perché mi distendo io in tante\nparole? egli era il piggiore uomo forse che mai nascesse. La\ncui malizia lungo tempo sostenne la potenzia e lo stato di\nmesser Musciatto, per cui molte volte e dalle private\npersone, alle quali assai sovente faceva iniuria, e dalla\ncorte, a cui tuttavia la facea, fu riguardato.",
                                    "Venuto adunque questo ser Cepparello nell'animo a messer\nMusciatto, il quale ottimamente la sua vita conosceva, si\npensò il detto messer Musciatto costui dovere esser tale\nquale la malvagità de' borgognoni il richiedea; e perciò,\nfattolsi chiamare, gli disse così: “Ser Ciapelletto, come\ntu sai, io sono per ritrarmi del tutto di qui: e avendo tra\ngli altri a fare co' borgognoni, uomini pieni d'inganni, non\nso cui io mi possa lasciare a riscuotere il mio da loro più\nconvenevole di te. E perciò, con ciò sia cosa che tu niente\nfacci al presente, ove a questo vogli intendere, io intendo\ndi farti avere il favore della corte e di donarti quella\nparte di ciò che tu riscoterai che convenevole sia.”",
                                    "Ser Ciappelletto, che scioperato si vedea e male agiato\ndelle cose del mondo e lui ne vedeva andare che suo sostegno\ne ritegno era lungamente stato, senza niuno indugio e quasi\nda necessità costretto si diliberò, e disse che volea\nvolentieri. Per che, convenutisi insieme, ricevuta ser\nCiappelletto la procura e le lettere favorevoli del re,\npartitosi messer Musciatto, n'andò in Borgogna dove quasi\nniuno il conoscea: e quivi fuori di sua natura benignamente\ne mansuetamente cominciò a voler riscuotere e fare quello\nper che andato v'era, quasi si riserbasse l'adirarsi al da\nsezzo.",
                                    "E così faccendo, riparandosi in casa di due fratelli\nfiorentini, li quali quivi a usura prestavano e lui per amor\ndi messer Musciatto onoravano molto, avvenne che egli\ninfermò. Al quale i due fratelli fecero prestamente venir\nmedici e fanti che il servissero e ogni cosa oportuna alla\nsua santà racquistare. Ma ogni aiuto era nullo, per ciò che\nil buono uomo, il quale già era vecchio e disordinatamente\nvivuto, secondo che i medici dicevano, andava di giorno in\ngiorno di male in peggio come colui che aveva il male della\nmorte; di che li due fratelli si dolevan forte.",
                                    "E un giorno, assai vicini della camera nella quale ser\nCiappelletto giaceva infermo, seco medesimo cominciarono a\nragionare. “Che farem noi” diceva l'uno all'altro “di\ncostui? Noi abbiamo de' fatti suoi pessimo partito alle\nmani: per ciò che il mandarlo fuori di casa nostra così\ninfermo ne sarebbe gran biasimo e segno manifesto di poco\nsenno, veggendo la gente che noi l'avessimo ricevuto prima e\npoi fatto servire e medicare così sollecitamente, e ora,\nsenza potere egli aver fatta cosa alcuna che dispiacer ci\ndebbia, così subitamente di casa nostra e infermo a morte\nvederlo mandar fuori. D'altra parte, egli è stato sì\nmalvagio uomo, che egli non si vorrà confessare né prendere\nalcuno sagramento della Chiesa; e, morendo senza\nconfessione, niuna chiesa vorrà il suo corpo ricevere, anzi\nsarà gittato a' fossi a guisa d'un cane. E, se egli si pur\nconfessa, i peccati suoi son tanti e sì orribili, che il\nsimigliante n'averrà, per ciò che frate né prete ci sarà che\n'l voglia né possa assolvere: per che, non assoluto, anche\nsarà gittato a' fossi. E se questo avviene, il popolo di\nquesta terra, il quale sì per lo mestier nostro, il quale\nloro pare iniquissimo e tutto il giorno ne dicon male, e sì\nper la volontà che hanno di rubarci, veggendo ciò si leverà\na romore e griderà: ‘Questi lombardi cani, li quali a chiesa\nnon sono voluti ricevere, non ci si voglion più sostenere’;\ne correrannoci alle case e per avventura non solamente\nl'avere ci ruberanno ma forse ci torranno oltre a ciò le\npersone: di che noi in ogni guisa stiam male se costui\nmuore.”",
                                    "Ser Ciappelletto, il quale, come dicemmo, presso giacea là\ndove costoro così ragionavano, avendo l'udire sottile, sì\ncome le più volte veggiamo aver gl'infermi, udì ciò che\ncostoro di lui dicevano; li quali egli si fece chiamare e\ndisse loro: “Io non voglio che voi d'alcuna cosa di me\ndubitiate né abbiate paura di ricevere per me alcun danno.\nIo ho inteso ciò che di me ragionato avete e son certissimo\nche così n'averrebbe come voi dite, dove così andasse la\nbisogna come avvisate: ma ella andrà altramenti. Io ho,\nvivendo, tante ingiurie fatte a Domenedio, che, per farnegli\nio una ora in su la mia morte, né più né meno ne farà; e per\nciò procacciate di farmi venire un santo e valente frate, il\npiù che aver potete, se alcun ce n'è; e lasciate fare a me,\nché fermamente io acconcerò i fatti vostri e' miei in\nmaniera che starà bene e che dovrete esser contenti.”",
                                    "I due fratelli, come che molta speranza non prendessono di\nquesto, nondimeno se n'andarono a una religione di frati e\ndomandarono alcuno santo e savio uomo che udisse la\nconfessione d'un lombardo che in casa loro era infermo; e fu\nlor dato un frate antico di santa e di buona vita e gran\nmaestro in Iscrittura e molto venerabile uomo, nel quale\ntutti i cittadini grandissima e speziale divozione aveano, e\nlui menarono. Il quale, giunto nella camera dove ser\nCiappelletto giacea e allato postoglisi a sedere, prima\nbenignamente il cominciò a confortare, e appresso il domandò\nquanto tempo era che egli altra volta confessato si fosse.",
                                    "Al quale ser Ciappelletto, che mai confessato non s'era,\nrispose: “ Padre mio, la mia usanza suole essere di\nconfessarsi ogni settimana almeno una volta, senza che assai\nsono di quelle che io mi confesso più; è il vero che poi che\nio infermai, che son passati da otto dì, io non mi confessai\ntanta è stata la noia che la infermità m'ha data.”",
                                    "Disse allora il frate: “Figliuol mio, bene hai fatto, e\ncosì si vuol fare per innanzi; e veggio che, poi sì spesso\nti confessi, poca fatica avrò d'udire o di dimandare.”",
                                    "Disse ser Ciappelletto: “Messer lo frate, non dite così:\nio non mi confessai mai tante volte né sì spesso, che io\nsempre non mi volessi confessare generalmente di tutti i\nmiei peccati che io mi ricordassi dal dì che io nacqui\ninfino a quello che confessato mi sono; e per ciò vi priego,\npadre mio buono, che così puntalmente d'ogni cosa mi\ndomandiate come se mai confessato non mi fossi; e non mi\nriguardate perché io infermo sia, ché io amo molto meglio di\ndispiacere a queste mie carni che, faccendo agio loro, io\nfacessi cosa che potesse essere perdizione dell'anima mia,\nla quale il mio Salvatore ricomperò col suo prezioso\nsangue.”",
                                    "Queste parole piacquero molto al santo uomo e parvongli\nargomento di bene disposta mente: e poi che a ser\nCiappelletto ebbe molto commendato questa sua usanza, il\ncominciò a domandare se egli mai in lussuria con alcuna\nfemina peccato avesse.",
                                    "Al quale ser Ciappelletto sospirando rispose: “Padre mio,\ndi questa parte mi vergogno io di dirvene il vero temendo di\nnon peccare in vanagloria.”",
                                    "Al quale il santo frate disse: “Di' sicuramente, ché il\nvero dicendo né in confessione né in altro atto si peccò\ngiammai.”",
                                    "Disse allora ser Ciappelletto: “Poiché voi di questo mi\nfate sicuro, e io il vi dirò: io son così vergine come io\nusci' del corpo della mamma mia.”",
                                    "“Oh, benedetto sia tu da Dio!” disse il frate “come bene\nhai fatto! e, faccendolo, hai tanto più meritato, quanto,\nvolendo, avevi più d'arbitrio di fare il contrario che non\nabbiam noi e qualunque altri son quegli che sotto alcuna\nregola son constretti.”",
                                    "E appresso questo il domandò se nel peccato della gola\naveva a Dio dispiaciuto. Al quale, sospirando forte, ser\nCiappelletto rispose di sì e molte volte; per ciò che, con\nciò fosse cosa che egli, oltre alli digiuni delle quaresime\nche nell'anno si fanno dalle divote persone, ogni settimana\nalmeno tre dì fosse uso di digiunare in pane e in acqua, con\nquello diletto e con quello appetito l'acqua bevuta aveva, e\nspezialmente quando avesse alcuna fatica durata o adorando o\nandando in pellegrinaggio, che fanno i gran bevitori il\nvino; e molte volte aveva disiderato d'avere cotali\ninsalatuzze d'erbucce, come le donne fanno quando vanno in\nvilla, e alcuna volta gli era paruto migliore il mangiare\nche non pareva a lui che dovesse parere a chi digiuna per\ndivozione, come digiunava egli.",
                                    "Al quale il frate disse: “Figliuol mio, questi peccati\nsono naturali e sono assai leggieri, e per ciò io non voglio\nche tu ne gravi più la coscienza tua che bisogni. A ogni\nuomo avviene, quantunque santissimo sia, il parergli dopo\nlungo digiuno buono il manicare e dopo la fatica il bere.”",
                                    "“Oh!” disse ser Ciappelletto “padre mio, non mi dite\nquesto per confortarmi: ben sapete che io so che le cose che\nal servigio di Dio si fanno, si deono fare tutte nettamente\ne senza alcuna ruggine d'animo: e chiunque altramenti fa,\npecca.”",
                                    "Il frate contentissimo disse: “E io son contento che così\nti cappia nell'animo e piacemi forte la tua pura e buona\nconscienza in ciò. Ma dimmi: in avarizia hai tu peccato\ndisiderando più che il convenevole o tenendo quello che tu\ntener non dovesti?”",
                                    "Al quale ser Ciappelletto disse: “Padre mio, io non vorrei\nche voi guardasti perché io sia in casa di questi usurieri:\nio non ci ho a far nulla, anzi ci era venuto per dovergli\nammonire e gastigare e torgli da questo abominevole\nguadagno; e credo mi sarebbe venuto fatto, se Idio non\nm'avesse così visitato. Ma voi dovete sapere che mio padre\nmi lasciò ricco uomo, del cui avere, come egli fu morto,\ndiedi la maggior parte per Dio; e poi, per sostentar la vita\nmia e per potere aiutare i poveri di Cristo, ho fatte mie\npiccole mercatantie e in quelle ho disiderato di guadagnare.\nE sempre co' poveri di Dio, quello che guadagnato ho, ho\npartito per mezzo, la mia metà convertendo ne' miei bisogni,\nl'altra metà dando loro: e di ciò m'ha sì bene il mio\nCreatore aiutato, che io ho sempre di bene in meglio fatti i\nfatti miei.”",
                                    "“Bene hai fatto:” disse il frate “ma come ti se' tu\nspesso adirato?”",
                                    "“Oh!” disse ser Ciappelletto “cotesto vi dico io bene\nche io ho molto spesso fatto; e chi se ne potrebbe tenere,\nveggendo tutto il dì gli uomini fare le sconce cose, non\nservare i comandamenti di Dio, non temere i suoi giudicii?\nEgli sono state assai volte il dì che io vorrei più tosto\nessere stato morto che vivo, veggendo i giovani andar dietro\nalle vanità e udendogli giurare e spergiurare, andare alle\ntaverne, non visitar le chiese e seguir più tosto le vie del\nmondo che quella di Dio.”",
                                    "Disse allora il frate: “Figliuol mio, cotesta è buona ira,\nné io per me te ne saprei penitenza imporre; ma per alcun\ncaso avrebbeti l'ira potuto inducere a fare alcuno omicidio\no a dire villania a persona o a fare alcuna altra\ningiuria?”",
                                    "A cui ser Ciappelletto rispose: “Oimè, messere, o voi mi\nparete uomo di Dio: come dite voi coteste parole? o s'io\navessi avuto pure un pensieruzzo di fare qualunque s'è l'una\ndelle cose che voi dite, credete voi che io creda che Idio\nm'avesse tanto sostenuto? Coteste son cose da farle gli\nscherani e i rei uomini, de' quali qualunque ora io n'ho mai\nveduto alcuno, sempre ho detto: «Va, che Idio ti\nconverta».”",
                                    "Allora disse il frate: “Or mi di', figliuol mio, che\nbenedetto sie tu da Dio: hai tu mai testimonianza niuna\nfalsa detta contra alcuno o detto male d'altrui o tolte\ndell'altrui cose senza piacere di colui di cui sono?”",
                                    "“Mai messer sì, “ rispose ser Ciappelletto “che io ho\ndetto male d'altrui; per ciò che io ebbi già un mio vicino\nche, al maggior torto del mondo, non faceva altro che batter\nla moglie, sì che io dissi una volta male di lui alli\nparenti della moglie, sì gran pietà mi venne di quella\ncattivella, la quale egli, ogni volta che bevuto avea\ntroppo, conciava come Dio vel dica.”",
                                    "Disse allora il frate: “Or bene, tu mi di' che se' stato\nmercatante: ingannasti tu mai persona così come fanno i\nmercatanti?”",
                                    "“Gnaffé, “ disse ser Ciappelletto “messer sì, ma io non\nso chi egli si fu: se non che, uno avendomi recati denari\nche egli mi doveva dare di panno che io gli avea venduto e\nio messigli in una mia cassa senza annoverare, ivi bene a un\nmese trovai ch'egli erano quatro piccioli più che esser non\ndoveano; per che, non rivedendo colui e avendogli serbati\nbene uno anno per rendergliele, io gli diedi per l'amor di\nDio.”",
                                    "Disse il frate: “Cotesta fu piccola cosa, e facesti bene a\nfarne quello che ne facesti.”",
                                    "E, oltre a questo, il domandò il santo frate di molte altre\ncose, delle quali di tutte rispose a questo modo; e volendo\negli già procedere alla absoluzione, disse ser Ciappelletto:\n“Messere, io ho ancora alcun peccato che io non v'ho\ndetto.”",
                                    "Il frate il domandò quale; e egli disse: “Io mi ricordo\nche io feci al fante mio, un sabato dopo nona, spazzare la\ncasa e non ebbi alla santa domenica quella reverenza che io\ndovea.”",
                                    "“Oh!” disse il frate “figliuol mio, cotesta è leggier\ncosa.”",
                                    "“Non, “ disse ser Ciappelletto “non dite leggier cosa,\nché la domenica è troppo da onorare, però che in così fatto\ndì risuscitò da morte a vita il nostro Signore.”",
                                    "Disse allora il frate: “O, altro hai tu fatto?”",
                                    "“Messer sì, “ rispose ser Ciappelletto “ché io, non\navvedendomene, sputai una volta nella chiesa di Dio.”",
                                    "Il frate cominciò a sorridere e disse: “Figliuol mio,\ncotesta non è cosa da curarsene: noi, che siamo religiosi,\ntutto il dì vi sputiamo.”",
                                    "Disse allora ser Ciappelletto: “E voi fate gran villania,\nper ciò che niuna cosa si convien tener netta come il santo\ntempio, nel quale si rende sacrificio a Dio.”",
                                    "E in brieve de' così fatti ne gli disse molti; e\nultimamente cominciò a sospirare e appresso a piagner forte,\ncome colui che il sapeva troppo ben fare quando volea.",
                                    "Disse il santo frate: “Figliuol mio, che hai tu?”",
                                    "Rispose ser Ciappelletto: “Oimè, messere, ché un peccato\nm'è rimaso, del quale io non mi confessai mai, sì gran\nvergogna ho di doverlo dire; e ogni volta che io me ne\nricordo piango come voi vedete, e parmi esser molto certo\nche Idio mai non avrà misericordia di me per questo\npeccato.”",
                                    "Allora il santo frate disse: “Va via, figliuolo, che è ciò\nche tu di'? Se tutti i peccati che furon mai fatti da tutti\ngli uomini, o che si debbon fare da tutti gli uomini mentre\nche il mondo durerà, fosser tutti in uno uom solo, e egli ne\nfosse pentuto e contrito come io veggio te, si è tanta la\nbenignità e la misericordia di Dio, che, confessandogli\negli, gliele perdonerebbe liberamente: e per ciò dillo\nsicuramente.”",
                                    "Disse allora ser Ciappelletto sempre piagnendo forte:\n“Oimè, padre mio, il mio è troppo gran peccato, e appena\nposso credere, se i vostri prieghi non ci si adoperano, che\negli mi debba mai da Dio esser perdonato.”",
                                    "A cui il frate disse: “Dillo sicuramente, ché io ti\nprometto di pregare Idio per te.”",
                                    "Ser Ciappelletto pur piagnea e nol dicea, e il frate pure\nil confortava a dire; ma poi che ser Ciappelletto piagnendo\nebbe un grandissimo pezzo tenuto il frate così sospeso, e\negli gittò un gran sospiro e disse: “Padre mio, poscia che\nvoi mi promettete di pregare Idio per me, e io il vi dirò:\nsappiate che, quando io era piccolino, io bestemmiai una\nvolta la mamma mia.” E così detto rincominciò a piagner\nforte.",
                                    "Disse il frate: “O figliuol mio, or parti questo così gran\npeccato? o gli uomini bestemmiano tutto il giorno Idio, e sì\nperdona Egli volentieri a chi si pente d'averlo bestemmiato;\ne tu non credi che Egli perdoni a te questo? Non piagner,\nconfortati, ché fermamente, se tu fossi stato un di quegli\nche il posero in croce, avendo la contrizione che io ti\nveggio, sì ti perdonerebbe Egli.”",
                                    "Disse allora ser Ciappelletto: “Oimè, padre mio, che dite\nvoi? la mamma mia dolce, che mi portò in corpo nove mesi il\ndì e la notte e portommi in collo più di cento volte! troppo\nfeci male a bestemmiarla e troppo è gran peccato; e se voi\nnon pregate Idio per me, egli non mi serà perdonato.”",
                                    "Veggendo il frate non essere altro restato a dire a ser\nCiappelletto, gli fece l'absoluzione e diedegli la sua\nbenedizione, avendolo per santissimo uomo, sì come colui che\npienamente credeva esser vero ciò che ser Ciappelletto avea\ndetto: e chi sarebbe colui che nol credesse, veggendo uno\nuomo in caso di morte dir così?",
                                    "E poi, dopo tutto questo, gli disse: “Ser Ciappelletto,\ncon l'aiuto di Dio voi sarete tosto sano; ma se pure\navvenisse che Idio la vostra benedetta e ben disposta anima\nchiamasse a sé, piacevi egli che 'l vostro corpo sia\nsepellito al nostro luogo?”",
                                    "Al quale ser Ciappelletto rispose: “Messer sì, anzi non\nvorrei io essere altrove, poscia che voi m'avete promesso di\npregare Idio per me: senza che io ho avuta sempre spezial\ndivozione al vostro Ordine. E per ciò vi priego che, come\nvoi al vostro luogo sarete, facciate che a me vegna quel\nveracissimo corpo di Cristo il quale voi la mattina sopra\nl'altare consecrate; per ciò che, come che io degno non ne\nsia, io intendo con la vostra licenzia di prenderlo, e\nappresso la santa e ultima unzione, acciò che io, se vivuto\nson come peccatore, almeno muoia come cristiano.”",
                                    "Il santo uomo disse che molto gli piacea e che egli diceva\nbene, e farebbe che di presente gli sarebbe apportato; e\ncosì fu.",
                                    "Li due fratelli, li quali dubitavan forte non ser\nCiappelletto gl'ingannasse, s'eran posti appresso a un\ntavolato, il quale la camera dove ser Ciappelletto giaceva\ndividea da un'altra, e ascoltando leggiermente udivano e\nintendevano ciò che ser Ciappelletto al frate diceva; e\naveano alcuna volta sì gran voglia di ridere, udendo le cose\nle quali egli confessava d'aver fatte, che quasi\nscoppiavano: e fra sé talora dicevano: “Che uomo è costui,\nil quale né vecchiezza né infermità né paura di morte, alla\nqual si vede vicino, né ancora di Dio, dinanzi al giudicio\ndel quale di qui a picciola ora s'aspetta di dovere essere,\ndalla sua malvagità l'hanno potuto rimuovere, né far che\negli così non voglia morire come egli è vivuto?”. Ma pur\nvedendo che sì aveva detto che egli sarebbe a sepoltura\nricevuto in chiesa, niente del rimaso si curarono.",
                                    "Ser Ciappelletto poco appresso si comunicò: e peggiorando\nsenza modo ebbe l'ultima unzione e poco passato vespro, quel\ndì stesso che la buona confessione fatta avea, si morì. Per\nla qual cosa li due fratelli, ordinato di quello di lui\nmedesimo come egli fosse onorevolemente sepellito e\nmandatolo a dire al luogo de' frati, e che essi vi venissero\nla sera a far la vigilia secondo l'usanza e la mattina per\nlo corpo, ogni cosa a ciò oportuna dispuosero.",
                                    "Il santo frate che confessato l'avea, udendo che egli era\ntrapassato, fu insieme col priore del luogo; e fatto sonare\na capitolo, alli frati ragunati in quello mostrò ser\nCiappelletto essere stato santo uomo, secondo che per la sua\nconfessione conceputo avea; e sperando per lui Domenedio\ndovere molti miracoli dimostrare, persuadette loro che con\ngrandissima reverenzia e divozione quello corpo si dovesse\nricevere. Alla qual cosa il priore e gli altri frati creduli\ns'acordarono: e la sera, andati tutti là dove il corpo di\nser Ciappelletto giaceva, sopr'esso fecero una grande e\nsolenne vigilia; e la mattina, tutti vestiti co' camisci e\nco' pieviali, con li libri in mano e con le croci innanzi\ncantando andaron per questo corpo e con grandissima festa e\nsolennità il recarono alla lor chiesa, seguendo quasi tutto\nil popolo della città, uomini e donne. E nella chiesa\npostolo, il santo frate, che confessato l'avea, salito in\nsul pergamo di lui cominciò e della sua vita, de' suoi\ndigiuni, della sua virginità, della sua simplicità e\ninnocenzia e santità maravigliose cose a predicare, tra\nl'altre cose narrando quello che ser Ciappelletto per lo suo\nmaggior peccato piangendo gli avea confessato, e come esso\nappena gli avea potuto metter nel capo che Idio gliele\ndovesse perdonare, da questo volgendosi a riprendere il\npopolo che ascoltava, dicendo: “E voi, maladetti da Dio,\nper ogni fuscello di paglia che vi si volge tra' piedi\nbestemmiate Idio e la Madre e tutta la corte di Paradiso.”",
                                    "E oltre a queste, molte altre cose disse della sua lealtà e\ndella sua purità: e in brieve con le sue parole, alle quali\nera dalla gente della contrada data intera fede, sì il mise\nnel capo e nella divozion di tutti coloro che v'erano, che,\npoi che fornito fu l'uficio, con la maggior calca del mondo\nda tutti fu andato a basciargli i piedi e le mani, e tutti i\npanni gli furono indosso stracciati, tenendosi beato chi\npure un poco di quegli potesse avere: e convenne che tutto\nil giorno così fosse tenuto, acciò che da tutti potesse\nessere veduto e visitato. Poi, la vegnente notte, in una\narca di marmo sepellito fu onorevolemente in una cappella: e\na mano a mano il dì seguente vi cominciarono le genti a\nandare e a accender lumi e a adorarlo, e per conseguente a\nbotarsi e a appicarvi le imagini della cera secondo la\npromession fatta. E in tanto crebbe la fama della sua\nsantità e divozione a lui, che quasi niuno era che in alcuna\navversità fosse, che a altro santo che a lui si botasse, e\nchiamaronlo e chiamano san Ciappelletto; e affermano molti\nmiracoli Idio aver mostrati per lui e mostrare tutto giorno\na chi divotamente si raccomanda a lui.",
                                    "Così adunque visse e morì ser Cepparello da Prato e santo\ndivenne come avete udito. Il quale negar non voglio esser\npossibile lui esser beato nella presenza di Dio, per ciò\nche, come che la sua vita fosse scellerata e malvagia, egli\npoté in su lo stremo aver sì fatta contrizione, che per\navventura Idio ebbe misericordia di lui e nel suo regno il\nricevette: ma per ciò che questo n'è occulto, secondo quello\nche ne può apparire ragiono, e dico costui più tosto dovere\nessere nelle mani del diavolo in perdizione che in Paradiso.\nE se così è, grandissima si può la benignità di Dio\ncognoscere verso noi, la quale non al nostro errore ma alla\npurità della fé riguardando, così faccendo noi nostro\nmezzano un suo nemico, amico credendolo, ci essaudisce, come\nse a uno veramente santo per mezzano della sua grazia\nricorressimo. E per ciò, acciò che noi per la sua grazia\nnelle presenti avversità e in questa compagnia così lieta\nsiamo sani e salvi servati, lodando il suo nome nel quale\ncominciata l'abbiamo, Lui in reverenza avendo, ne' nostri\nbisogni gli ci raccomanderemo sicurissimi d'essere uditi.–",
                                    "E qui si tacque."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Abraam giudeo, da Giannotto di Civignì stimolato, va in\ncorte di Roma; e, veduta la malvagità de' cherici, torna a\nParigi e fassi cristiano."
                                    }
                                },
                                "p": [
                                    "La novella di Panfilo fu in parte risa e tutta commendata\ndalle donne: la quale diligentemente ascoltata e al suo fine\nessendo venuta, sedendo appresso di lui Neifile, le comandò\nla reina che, una dicendone, l'ordine dello incominciato\nsollazzo seguisse. La quale, sì come colei che non meno era\ndi cortesi costumi che di bellezze ornata, lietamente\nrispose che volentieri: e cominciò in questa guisa:",
                                    "–Mostrato n'ha Panfilo nel suo novellare la benignità di\nDio non guardare a' nostri errori quando da cosa che per noi\nveder non si possa procedano: e io nel mio intendo di\ndimostrarvi quanto questa medesima benignità, sostenendo\npazientemente i difetti di coloro li quali d'essa ne deono\ndare e con l'opere e con le parole vera testimonianza, il\ncontrario operando, di sé argomento d'infallibile verità ne\ndimostri, acciò che quello che noi crediamo con più fermezza\nd'animo seguitiamo.",
                                    "Sì come io, graziose donne, già udii ragionare, in Parigi\nfu un gran mercatante e buono uomo il quale fu chiamato\nGiannotto di Civignì, lealissimo e diritto e di gran\ntraffico d'opera di drapperia: e avea singulare amistà con\nuno ricchissimo uomo giudeo chiamato Abraam, il quale\nsimilmente mercatante era e diritto e leale uomo assai. La\ncui dirittura e la cui lealtà veggendo Giannotto,\ngl'incominciò forte a increscere che l'anima d'un così\nvalente e savio e buono uomo per difetto di fede andasse a\nperdizione; e per ciò amichevolmente lo 'ncominciò a pregare\nche egli lasciasse gli errori della fede giudaica e\nritornassesi alla verità cristiana, la quale egli poteva\nvedere, sì come santa e buona, sempre prosperare e\naumentarsi; dove la sua, in contrario, diminuirsi e venire\nal niente poteva discernere.",
                                    "Il giudeo rispondeva che niuna ne credeva né santa né buona\nfuor che la giudaica, e che egli in quella era nato e in\nquella intendeva e vivere e morire, né cosa sarebbe che mai\nda ciò il facesse rimuovere. Giannotto non stette per questo\nche egli, passati alquanti dì, non gli rimovesse simiglianti\nparole, mostrandogli così grossamente, come il più i\nmercatanti sanno fare, per quali ragioni la nostra era\nmigliore che la giudaica; e come che il giudeo fosse nella\ngiudaica legge un gran maestro, tuttavia, o l'amicizia\ngrande che con Giannotto avea che il movesse o forse parole\nle quali lo Spirito santo sopra la lingua dell'uomo idiota\nponeva che sel facessero, al giudeo cominciarono forte a\npiacere le dimostrazioni di Giannotto: ma pure, ostinato in\nsu la sua credenza, volger non si lasciava.",
                                    "Così come egli pertinace dimorava, così Giannotto di\nsollecitarlo non finava giammai, tanto che il giudeo, da\ncosì continua instanzia vinto, disse: “Ecco, Giannotto, a\nte piace che io divenga cristiano: e io sono disposto a\nfarlo, sì veramente che io voglio in prima andare a Roma e\nquivi vedere colui il quale tu di' che è vicario di Dio in\nterra e considerare i suoi modi e i suoi costumi, e\nsimilmente de' suoi fratelli cardinali; e se essi mi\nparranno tali, che io possa tra per le tue parole e per\nquegli comprendere che la vostra fede sia miglior che la\nmia, come tu ti se' ingegnato di dimostrarmi, io farò quello\nche detto t'ho: ove così non fosse, io mi rimarrò giudeo\ncome io mi sono.”",
                                    "Quando Giannotto intese questo, fu in se stesso oltre modo\ndolente, tacitamente dicendo: “Perduta ho la fatica la\nquale ottimamente mi pareva avere impiegata, credendomi\ncostui aver convertito: per ciò che, se egli va in corte di\nRoma e vede la vita scellerata e lorda de' cherici, non che\negli di giudeo si faccia cristiano, ma se egli fosse\ncristian fatto senza fallo giudeo si ritornerebbe.” E a\nAbraam rivolto disse: “Deh! amico mio, perché vuoi tu\nentrare in questa fatica e così grande spesa come a te sarà\nd'andare di qui a Roma? senza che, e per mare e per terra, a\nun ricco uomo come tu se' ci è tutto pien di pericoli. Non\ncredi tu trovar qui chi il battesimo ti dea? E, se forse\nalcuni dubbii hai intorno alla fede che io ti dimostro, dove\nha maggior maestri e più savi uomini in quella, che son qui,\nda poterti di ciò che tu vorrai o domanderai dichiarire? Per\nle quali cose, al mio parere, questa tua andata è di\nsoperchio. Pensa che tali sono là i prelati quali tu gli hai\nqui potuti vedere, e più, e tanto ancor migliori quanto essi\nson più vicini al pastor principale; e per ciò questa fatica\nper mio consiglio ti serberai in altra volta a alcuno\nperdono, al quale io per avventura ti farò compagnia.”",
                                    "A cui il giudeo rispose: “Io mi credo, Giannotto, che così\nsia come tu mi favelli; ma recandoti le molte parole in una,\nio son del tutto, se tu vuogli che io faccia quello di che\ntu m'hai cotanto pregato, disposto a andarvi, e altramenti\nmai non ne farò nulla.”",
                                    "Giannotto, vedendo il voler suo, disse: “E tu va' con\nbuona ventura!” e seco avvisò lui mai non doversi far\ncristiano come la corte di Roma veduta avesse; ma pur,\nniente perdendovi, si stette.",
                                    "Il giudeo montò a cavallo, e, come più tosto poté, se\nn'andò in corte di Roma, dove pervenuto da' suoi giudei fu\nonorevolmente ricevuto. E quivi dimorando, senza dire a\nalcuno perché ito vi fosse, cautamente cominciò a riguardare\nalle maniere del Papa e de' cardinali e degli altri prelati\ne di tutti i cortigiani: e tra che egli s'accorse, sì come\nuomo che molto avveduto era, e che egli ancora da alcuno fu\ninformato, egli trovò dal maggiore infino al minore\ngeneralmente tutti disonestissimamente peccare in lussuria,\ne non solo nella naturale ma ancora nella sogdomitica, senza\nfreno alcuno di rimordimento o di vergogna, in tanto che la\npotenza delle meretrici e de' garzoni in impetrare qualunque\ngran cosa non v'era di picciol potere. Oltre a questo,\nuniversalmente gulosi, bevitori, ebriachi e più al ventre\nserventi a guisa d'animali bruti, appresso alla lussuria,\nche a altro gli conobbe apertamente; e più avanti guardando,\nin tanto tutti avari e cupidi di denari gli vide, che\nparimente l'uman sangue, anzi il cristiano, e le divine\ncose, chenti che elle si fossero o a sacrificii o a benefici\nappartenenti, a denari e vendevano e comperavano, maggior\nmercatantia faccendone e più sensali avendone che a Parigi\ndi drappi o d'alcuna altra cosa non erano, avendo alla\nmanifesta simonia ‘procureria’ posto nome e alla gulosità\n‘substentazioni’, quasi Idio, lasciamo stare il significato\ndi vocaboli, ma la 'ntenzione de' pessimi animi non\nconoscesse e a guisa degli uomini a' nomi delle cose si\ndebba lasciare ingannare. Le quali, insieme con molte altre\nche da tacer sono, sommamente spiacendo al giudeo, sì come a\ncolui che sobrio e modesto uomo era, parendogli assai aver\nveduto, propose di tornare a Parigi; e così fece.",
                                    "Al quale, come Giannotto seppe che venuto se n'era, niuna\ncosa meno sperando che del suo farsi cristiano, se ne venne,\ne gran festa insieme si fecero; e poi che riposato si fu\nalcun giorno, Giannotto il domandò quello che del santo\nPadre e de' cardinali e degli altri cortigiani gli parea.",
                                    "Al quale il giudeo prestamente rispose: “Parmene male che\nIdio dea a quanti sono: e dicoti così, che, se io ben seppi\nconsiderare, quivi niuna santità, niuna divozione, niuna\nbuona opera o essemplo di vita o d'altro in alcuno che\ncherico fosse veder mi parve, ma lussuria, avarizia e\ngulosità, fraude, invidia e superbia e simili cose e\npiggiori, se piggiori esser possono in alcuno, mi vi parve\nin tanta grazia di tutti vedere, che io ho più tosto quella\nper una fucina di diaboliche operazioni che di divine. E per\nquello che io estimi, con ogni sollecitudine e con ogni\ningegno e con ogni arte mi pare che il vostro pastore e per\nconsequente tutti gli altri si procaccino di riducere a\nnulla e di cacciare del mondo la cristiana religione, là\ndove essi fondamento e sostegno esser dovrebber di quella. E\nperciò che io veggio non quello avvenire che essi\nprocacciano, ma continuamente la vostra religione aumentarsi\ne più lucida e più chiara divenire, meritamente mi par\ndiscerner lo Spirito santo esser d'essa, sì come di vera e\ndi santa più che alcuna altra, fondamento e sostegno. Per la\nqual cosa, dove io rigido e duro stava a' tuoi conforti e\nnon mi volea far cristiano, ora tutto aperto ti dico che io\nper niuna cosa lascerei di cristian farmi: andiamo adunque\nalla chiesa, e quivi secondo il debito costume della vostra\nsanta fede mi fa' battezzare.”",
                                    "Giannotto, il quale aspettava dirittamente contraria\nconclusione a questa, come lui così udì dire, fu il più\ncontento uomo che giammai fosse: e a Nostra Dama di Parigi\ncon lui insieme andatosene, richiese i cherici di là entro\nche a Abraam dovessero dare il battesimo. Li quali, udendo\nche esso l'adomandava, prestamente il fecero; e Giannotto il\nlevò del sacro fonte e nominollo Giovanni, e appresso a gran\nvalenti uomini il fece compiutamente ammaestrare nella\nnostra fede, la quale egli prestamente apprese: e fu poi\nbuono e valente uomo e di santa vita.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Melchisedech giudeo con una novella di tre anella cessa un\ngran pericolo dal Saladino apparechiatogli."
                                    }
                                },
                                "p": [
                                    "Poi che, commendata da tutti la novella di Neifile, ella si\ntacque, come alla reina piacque Filomena così cominciò a\nparlare:",
                                    "–La novella da Neifile detta mi ritorna a memoria il\ndubbioso caso già avvenuto a un giudeo. Per ciò che già e di\nDio e della verità della nostra fede è assai bene stato\ndetto, il discendere oggimai agli avvenimenti e agli atti\ndegli uomini non si dovrà disdire: a narrarvi quella verrò,\nla quale udita, forse più caute diverrete nelle risposte\nalle quistioni che fatte vi fossero. Voi dovete, amorose\ncompagne, sapere che, sì come la sciocchezza spesse volte\ntrae altrui di felice stato e mette in grandissima miseria,\ncosì il senno di grandissimi pericoli trae il savio e ponlo\nin grande e in sicuro riposo.",
                                    "E che vero sia che la sciocchezza di buono stato in\nmiseria alcun conduca, per molti essempli si vede, li quali\nnon fia al presente nostra cura di raccontare, avendo riguardo\nche tutto il dì mille essempli n'appaiano manifesti: ma che\nil senno di consolazion sia cagione, come premisi, per una\nnovelletta mostrerò brievemente.",
                                    "Il Saladino, il valore del quale fu tanto, che non\nsolamente di piccolo uomo il fé di Babillonia soldano ma\nancora molte vittorie sopra li re saracini e cristiani gli\nfece avere, avendo in diverse guerre e in grandissime sue\nmagnificenze speso tutto il suo tesoro e per alcuno\naccidente sopravenutogli bisognandogli una buona quantità di\ndenari, né veggendo donde così prestamente come gli\nbisognavano avergli potesse, gli venne a memoria un ricco\ngiudeo, il cui nome era Melchisedech, il quale prestava a\nusura in Alessandria. E pensossi costui avere da poterlo\nservire, quando volesse, ma sì era avaro che di sua volontà\nnon l'avrebbe mai fatto, e forza non gli voleva fare; per\nche, strignendolo il bisogno, rivoltosi tutto a dover trovar\nmodo come il giudeo il servisse, s'avisò di fargli una forza\nda alcuna ragion colorata.",
                                    "E fattolsi chiamare e familiarmente ricevutolo, seco il\nfece sedere e appresso gli disse: “Valente uomo, io ho da\npiù persone inteso che tu se' savissimo e nelle cose di Dio\nsenti molto avanti; e per ciò io saprei volentieri da te\nquale delle tre leggi tu reputi la verace, o la giudaica o\nla saracina o la cristiana.”",
                                    "Il giudeo, il quale veramente era savio uomo, s'avisò\ntroppo bene che il Saladino guardava di pigliarlo nelle\nparole per dovergli muovere alcuna quistione, e pensò non\npotere alcuna di queste tre più l'una che l'altre lodare,\nche il Saladino non avesse la sua intenzione; per che, come\ncolui il qual pareva d'aver bisogno di risposta per la quale\npreso non potesse essere, aguzzato lo 'ngegno, gli venne\nprestamente avanti quello che dir dovesse; e disse: “Signor\nmio, la quistione la qual voi mi fate è bella, e a volervene\ndire ciò che io ne sento mi vi convien dire una novelletta,\nqual voi udirete. Se io non erro, io mi ricordo aver molte\nvolte udito dire che un grande uomo e ricco fu già, il\nquale, intra l'altre gioie più care che nel suo tesoro\navesse, era uno anello bellissimo e prezioso; al quale per\nlo suo valore e per la sua bellezza volendo fare onore e in\nperpetuo lasciarlo ne' suoi discendenti, ordinò che colui\nde' suoi figliuoli appo il quale, sì come lasciatogli da\nlui, fosse questo anello trovato, che colui s'intendesse\nessere il suo erede e dovesse da tutti gli altri esser come\nmaggiore onorato e reverito. E colui al quale da costui fu\nlasciato tenne simigliante ordine ne' suoi discendenti, e\ncosì fece come fatto avea il suo predecessore; e in brieve\nandò questo anello di mano in mano a molti successori, e\nultimamente pervenne alle mani a uno il quale avea tre\nfigliuoli belli e virtuosi e molto al padre loro obedienti,\nper la qual cosa tutti e tre parimente gli amava. E i\ngiovani, li quali la consuetudine dello anello sapevano, sì\ncome vaghi ciascuno d'essere il più onorato tra' suoi,\nciascun per sé, come meglio sapeva, pregava il padre, il\nquale era già vecchio, che quando a morte venisse a lui\nquello anello lasciasse. Il valente uomo, che parimente\ntutti gli amava né sapeva esso medesimo eleggere a quale più\ntosto lasciar lo volesse, pensò, avendolo a ciascun\npromesso, di volergli tutti e tre sodisfare: e segretamente\na un buon maestro ne fece fare due altri, li quali sì furono\nsimiglianti al primiero, che esso medesimo che fatti gli\naveva fare appena conosceva qual si fosse il vero; e venendo\na morte, segretamente diede il suo a ciascun de' figliuoli.\nLi quali, dopo la morte del padre, volendo ciascuno la\neredità e l'onore occupare e l'uno negandola all'altro, in\ntestimonanza di dover ciò ragionevolmente fare ciascuno\nprodusse fuori il suo anello; e trovatisi gli anelli sì\nsimili l'uno all'altro, che qual fosse il vero non si sapeva\ncognoscere, si rimase la quistione, qual fosse il vero erede\ndel padre, in pendente: e ancor pende. E così vi dico,\nsignor mio, delle tre leggi alli tre popoli date da Dio\npadre, delle quali la quistion proponeste: ciascun la sua\neredità, la sua vera legge e i suoi comandamenti\ndirittamente si crede avere e fare, ma chi se l'abbia, come\ndegli anelli, ancora ne pende la quistione.”",
                                    "Il Saladino conobbe costui ottimamente esser saputo uscire\ndel laccio il quale davanti a' piedi teso gli aveva, e per\nciò dispose d'aprirgli il suo bisogno e vedere se servire il\nvolesse; e così fece, aprendogli ciò che in animo avesse\navuto di fare, se così discretamente, come fatto avea, non\ngli avesse risposto. Il giudeo liberamente d'ogni quantità\nche il Saladino il richiese il servì, e il Saladino poi\ninteramente il sodisfece; e oltre a ciò gli donò grandissimi\ndoni e sempre per suo amico l'ebbe e in grande e onorevole\nstato appresso di sé il mantenne.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Un monaco, caduto in peccato degno di gravissima\npunizione, onestamente rimproverando al suo abate quella\nmedesima colpa, si libera dalla pena."
                                    }
                                },
                                "p": [
                                    "Già si tacea Filomena dalla sua novella espedita, quando\nDioneo, che appresso di lei sedeva, senza aspettare dalla\nreina altro comandamento, conoscendo già per l'ordine\ncominciato che a lui toccava il dover dire, in cotal guisa\ncominciò a parlare:",
                                    "–Amorose donne, se io ho bene la 'ntenzione di tutte\ncompresa, noi siamo qui per dovere a noi medesimi novellando\npiacere; e per ciò, solamente che contro a questo non si\nfaccia, estimo a ciascuno dovere esser licito (e così ne\ndisse la nostra reina, poco avanti, che fosse) quella\nnovella dire che più crede che possa dilettare: per che,\navendo udito che per li buoni consigli di Giannoto di\nCivignì Abraam avere l'anima salvata e Melchisedech per lo\nsuo senno avere le sue ricchezze dagli aguati del Saladino\ndifese, senza riprensione attender da voi intendo di\nraccontar brievemente con che cautela un monaco il suo corpo\ndi gravissima pena liberasse.",
                                    "Fu in Lunigiana, paese non molto da questo lontano, un\nmonistero già di santità e di monaci più copioso che oggi\nnon è, nel quale tra gli altri era un monaco giovane, il\nvigore del quale né la freschezza né i digiuni né le vigilie\npotevano macerare. Il quale per ventura un giorno in sul\nmezzodì, quando gli altri monaci tutti dormivano, andandosi\ntutto solo da torno alla sua chiesa, la quale in luogo assai\nsolitario era, gli venne veduta una giovinetta assai bella,\nforse figliuola d'alcuno de' lavoratori della contrada, la\nquale andava per li campi certe erbe cogliendo: né prima\nveduta l'ebbe, che egli fieramente assalito fu dalla\nconcupiscenza carnale. Per che, fattolesi più presso, con\nlei entrò in parole e tanto andò d'una in altra, che egli si\nfu accordato con lei e seco nella sua cella ne la menò, che\nniuna persona se n'accorse.",
                                    "E mentre che egli, da troppa volontà trasportato, men\ncautamente con le' scherzava, avvenne che l'abate, da dormir\nlevatosi e pianamente passando davanti alla cella di costui,\nsentio lo schiamazzio che costoro insieme faceano; e per\nconoscere meglio le voci s'accostò chetamente all'uscio\ndella cella a ascoltare, e manifestamente conobbe che dentro\na quella era femina e tutto fu tentato di farsi aprire; poi\npensò di volere tenere in ciò altra maniera, e tornatosi\nalla sua camera aspettò che il monaco fuori uscisse. Il\nmonaco, ancora che da grandissimo suo piacere e diletto\nfosse con questa giovane occupato, pur nondimeno tuttavia\nsospettava; e parendogli aver sentito alcuno stropicio di\npiedi per lo dormitoro, a un piccol pertugio pose l'occhio e\nvide apertissimamente l'abate stare a ascoltarlo, e molto\nben comprese l'abate aver potuto conoscere quella giovane\nesser nella sua cella. Di che egli, sappiendo che di questo\ngran pena gli dovea seguire, oltre modo fu dolente: ma pur,\nsanza del suo cruccio niente mostrare alla giovane,\nprestamente seco molte cose rivolse, cercando se a lui\nalcuna salutifera trovar ne potesse. E occorsagli una nuova\nmalizia, la quale al fine imaginato da lui dirittamente\npervenne, e faccendo sembiante che esser gli paresse stato\nassai con quella giovane, le disse: “Io voglio andare a\ntrovar modo come tu esca di qua entro senza esser veduta; e\nper ciò statti pianamente infino alla mia tornata.”",
                                    "E uscito fuori e serrata la cella con la chiave,\ndirittamente se n'andò alla camera dell'abate; e,\npresentatagli quella secondo che ciascun monaco facea quando\nfuori andava, con un buon volto disse: “Messere, io non\npotei stamane farne venire tutte le legne le quali io aveva\nfatte fare, e per ciò con vostra licenzia io voglio andare\nal bosco e farlene venire.”",
                                    "L'abate, per potersi più pienamente informare del fallo\ncommesso da costui, avvisando che questi accorto non se ne\nfosse che egli fosse stato da lui veduto, fu lieto di tale\naccidente e volentier prese la chiave e similmente gli diè\nlicenzia. E come il vide andato via, cominciò a pensare qual\nfar volesse più tosto: o in presenza di tutti i monaci aprir\nla cella di costui e far loro vedere il suo difetto, acciò\nche poi non avesser cagione di mormorare contro di lui\nquando il monaco punisse, o di voler prima da lei sentire\ncome andata fosse la bisogna. E pensando seco stesso che\nquesta potrebbe esser tal femina o figliuola di tale uomo,\nche egli non le vorrebbe aver fatta quella vergogna d'averla\na tutti i monaci fatta vedere, s'avisò di voler prima veder\nchi fosse e poi prender partito; e chetamente andatose alla\ncella, quella aprì e entrò dentro e l'uscio richiuse. La\ngiovane vedendo venir l'abate tutta smarrì, e temendo di\nvergogna cominciò a piagnere.",
                                    "Messer l'abate, postole l'occhio adosso e veggendola bella\ne fresca, ancora che vecchio fosse sentì subitamente non\nmeno cocenti gli stimoli della carne che sentiti avesse il\nsuo giovane monaco; e fra se stesso cominciò a dire: “Deh,\nperché non prendo io del piacere quando io ne posso avere,\ncon ciò sia cosa che il dispiacere e la noia, sempre che io\nne vorrò, sieno apparecchiati? Costei è una bella giovane e\nè qui che niuna persona del mondo il sa: se io la posso\nrecare a fare i piacer miei, io non so perché io nol mi\nfaccia. Chi il saprà? Egli nol saprà persona mai, e peccato\ncelato è mezzo perdonato. Questo caso non avverrà forse mai\npiù: io estimo ch'egli sia gran senno a pigliarsi del bene,\nquando Domenedio ne manda altrui.”",
                                    "E così dicendo e avendo del tutto mutato proposito da\nquello per che andato v'era, fattosi più presso alla\ngiovane, pianamente la cominciò a confortare e a pregarla\nche non piagnesse; e d'una parola in un'altra procedendo, a\naprirle il suo disidero pervenne. La giovane, che non era di\nferro né di diamante, assai agevolmente si piegò a' piaceri\ndell'abate: il quale, abbracciatala e basciatala più volte,\nin su il letticello del monaco salitosene, avendo forse\nriguardo al grave peso della sua dignità e alla tenera età\ndella giovane, temendo forse di non offenderla per troppa\ngravezza, non sopra il petto di lei salì ma lei sopra il suo\npetto pose, e per lungo spazio con lei si trastullò.",
                                    "Il monaco, che fatto avea sembiante d'andare al bosco,\nessendo nel dormentoro occultato, come vide l'abate solo\nnella sua cella entrare, così tutto rassicurato estimò il\nsuo avviso dovere avere effetto; e veggendol serrar dentro,\nl'ebbe per certissimo. E uscito di là dove era, chetamente\nn'andò a un pertugio per lo quale ciò che l'abate fece o\ndisse e udì e vide. Parendo all'abate essere assai con la\ngiovanetta dimorato, serratala nella cella, alla sua camera\nse ne tornò; e dopo alquanto, sentendo il monaco e credendo\nlui esser tornato dal bosco, avvisò di riprenderlo forte e\ndi farlo incarcerare acciò che esso solo possedesse la\nguadagnata preda: e fattoselo chiamare, gravissimamente e\ncon mal viso il riprese e comandò che fosse in carcere\nmesso.",
                                    "Il monaco prontissimamente rispose: “Messere, io non sono\nancora tanto all'Ordine di san Benedetto stato, che io possa\navere ogni particularità di quello apparata; e voi ancora\nnon m'avavate monstrato che' monaci si debban far dalle\nfemine premiere come da' digiuni e dalle vigilie; ma ora che\nmostrato me l'avete, vi prometto, se questa mi perdonate, di\nmai più in ciò non peccare, anzi farò sempre come io a voi\nho veduto fare.”",
                                    "L'abate, che accorto uomo era, prestamente conobbe costui\nnon solamente aver più di lui saputo, ma veduto ciò che esso\naveva fatto; per che, dalla sua colpa stessa rimorso, si\nvergognò di fare al monaco quello che egli, sì come lui,\naveva meritato. E perdonatogli e impostogli di ciò che\nveduto aveva silenzio, onestamente misero la giovanetta di\nfuori e poi più volte si dee credere ve la facesser tornare.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "La marchesana di Monferrato con un convito di galline e\ncon alquante leggiadre parolette reprime il folle amore del\nre di Francia."
                                    }
                                },
                                "p": [
                                    "La novella da Dioneo raccontata prima con un poco di\nvergogna punse i cuori delle donne ascoltanti e con onesto\nrossore nel loro viso apparito ne diede segno; e poi quella,\nl'una l'altra guardando, appena del rider potendosi\nabstenere, soghignando ascoltarono. Ma venuta di questa la\nfine, poi che lui con alquante dolci parolette ebber morso,\nvolendo mostrare che simili novelle non fossero tra donne da\nraccontare, la reina, verso la Fiammetta che appresso di lui\nsopra l'erba sedeva rivolta, che essa l'ordine seguitasse le\ncomandò. La quale vezzosamente e con lieto viso incominciò:",
                                    "–Sì perché mi piace noi essere entrati a dimostrare con le\nnovelle quanta sia la forza delle belle e pronte risposte, e\nsì ancora perché quanto negli uomini è gran senno il cercar\nd'amar sempre donna di più alto legnaggio che egli non è,\ncosì nelle donne è grandissimo avvedimento il sapersi\nguardare dal prendersi dell'amore di maggiore uomo che ella\nnon è, m'è caduto nell'animo, donne mie belle, di mostrarvi,\nnella novella che a me tocca di dire, come e con opere e con\nparole una gentil donna sé da questo guardasse e altrui ne\nrimovesse.",
                                    "Era il marchese di Monferrato, uomo d'alto valore,\ngonfaloniere della Chiesa, oltremare passato in un general\npassaggio da' cristiani fatto con armata mano. E del suo\nvalore ragionandosi nella corte del re Filippo il bornio, il\nquale a quello medesimo passaggio andar di Francia\ns'aparecchiava, fu per un cavalier detto non esser sotto le\nstelle una simile coppia a quella del marchese e della sua\ndonna: però che, quanto tra' cavalieri era d'ogni virtù il\nmarchese famoso, tanto la donna tra tutte l'altre donne del\nmondo era bellissima e valorosa. Le quali parole per sì\nfatta maniera nell'animo del re di Francia entrarono, che,\nsenza mai averla veduta, di subito ferventemente la cominciò\na amare; e propose di non volere, al passaggio al quale\nandava, in mare entrare altrove che a Genova, acciò che\nquivi, per terra andando, onesta cagione avesse di dovere\nandare la marchesana a vedere, avvisandosi che, non\nessendovi il marchese, gli potesse venir fatto di mettere a\neffetto il suo disio. E secondo il pensier fatto mandò a\nessecuzione: per ciò che, mandato avanti ogni uomo, esso con\npoca compagnia e di gentili uomini entrò in cammino; e,\navvicinandosi alle terre del marchese, un dì davanti mandò a\ndire alla donna che la seguente mattina l'attendesse a\ndesinare.",
                                    "La donna, savia e avveduta, lietamente rispose che questa\nl'era somma grazia sopra ogn'altra e che egli fosse il ben\nvenuto. E appresso entrò in pensiero che questo volesse\ndire, che uno così fatto re, non essendovi marito di lei, la\nvenisse a visitare: né la 'ngannò in questo l'aviso, cioè\nche la fama della sua bellezza il vi traesse. Nondimeno,\ncome valorosa donna dispostasi a onorarlo, fattisi chiamar\ndi que' buoni uomini che rimasi v'erano, a ogni cosa\noportuna con lor consiglio fece ordine dare, ma il convito e\nle vivande ella sola volle ordinare. E fatte senza indugio\nquante galline nella contrada erano ragunare, di quelle sole\nvarie vivande divisò a' suoi cuochi per lo convito reale.",
                                    "Venne adunque il re il giorno detto e con gran festa e\nonore dalla donna fu ricevuto. Il quale, oltre a quello che\ncompreso aveva per le parole del cavaliere, riguardandola,\ngli parve bella e valorosa e costumata, e sommamente se ne\nmaravigliò e commendolla forte, tanto nel suo disio più\naccendendosi quanto da più trovava esser la donna che la sua\npassata stima di lei. E dopo alcun riposo preso in camere\nornatissime di ciò che a quelle, per dovere un sì fatto re\nricevere, s'appartiene, venuta l'ora del desinare, il re e\nla marchesana a una tavola sedettero, e gli altri secondo le\nloro qualità a altre mense furono onorati.",
                                    "Quivi essendo il re successivamente di molti messi servito\ne di vini ottimi e preziosi, e oltre a ciò con diletto\ntalvolta la marchesana bellissima riguardando, sommo piacere\navea; ma pur, venendo l'un messo appresso l'altro, cominciò\nil re alquanto a maravigliarsi conoscendo che quivi,\nquantunque le vivande diverse fossero, non pertanto di niuna\ncosa essere altro che di galline. E come che il re\nconoscesse il luogo, là dove era, dovere esser tale che\ncopiosamente di diverse salvaggine avervi dovesse, e l'avere\ndavanti significata la sua venuta alla donna spazio l'avesse\ndato di poter far cacciare, non pertanto, quantunque molto\ndi ciò si maravigliasse, in altro non volle prender cagion\ndi doverla mettere in parole se non delle sue galline; e con\nlieto viso rivoltosi verso lei disse: “Dama, nascono in\nquesto paese solamente galline senza gallo alcuno?”",
                                    "La marchesana, che ottimamente la dimanda intese, parendole\nche secondo il suo disidero Domenedio l'avesse tempo mandato\noportuno a poter la sua intenzion dimostrare, al re\ndomandante baldanzosamente verso lui rivolta rispose:\n“Monsignor no, ma le femine, quantunque in vestimenti e in\nonori alquanto dall'altre variino, tutte per ciò son fatte\nqui come altrove.”",
                                    "Il re, udite queste parole, raccolse bene la cagione del\nconvito delle galline e la vertù nascosa nelle parole, e\naccorsesi che invano con così fatta donna parole si\ngitterebbono e che forza non v'avea luogo; per che così come\ndisavedutamente acceso s'era di lei, saviamente s'era da\nspegnere per onor di lui il male concetto fuoco. E senza più\nmotteggiarla, temendo delle sue risposte, fuori d'ogni\nsperanza desinò; e, finito il desinare, acciò che il presto\npartirsi ricoprisse la sua disonesta venuta, ringraziatala\ndell'onor ricevuto da lei, accomandandolo ella a Dio, a\nGenova se n'andò.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Confonde un valente uomo con un bel detto la maluagia\nipocresia de' religiosi."
                                    }
                                },
                                "p": [
                                    "Emilia, la quale appresso la Fiammetta sedea, essendo già\nstato da tutte commendato il valore e il leggiadro\ngastigamento della marchesana fatto al re di Francia, come\nalla sua reina piacque, baldanzosamente a dir cominciò:",
                                    "–Né io altressì tacerò un morso dato da un valente uomo\nsecolare a uno avaro religioso con un motto non meno da\nridere che da commendare.",
                                    {
                                        "foreign": {
                                            "@lang": "lat",
                                            "#text": "cum gladiis et fustibus"
                                        },
                                        "#text": "Fu dunque, o care giovani, non è ancora gran tempo, nella\nnostra città un frate minore inquisitore della eretica\npravità, il quale, come che molto s'ingegnasse di parer\nsanto e tenero amatore della cristiana fede, sì come tutti\nfanno, era non meno buono investigatore di chi piena aveva\nla borsa che di chi di scemo nella fede sentisse. Per la\nquale sollecitudine per avventura gli venne trovato un buono\nuomo, assai più ricco di denar che di senno, al quale, non\ngià per difetto di fede ma semplicemente parlando forse da\nvino o da soperchia letizia riscaldato, era venuto detto un\ndì a una sua brigata sé avere un vino sì buono che ne\nberebbe Cristo. Il che essendo allo 'nquisitor rapportato, e\negli sentendo che li suoi poderi eran grandi e ben tirata la\nborsa,  impetuosissimamente corse\na formargli un processo gravissimo addosso, avvisando non di\nciò alleviamento di miscredenza nello inquisito ma empimento\ndi fiorini della sua mano ne dovesse procedere, come fece. E\nfattolo richiedere, lui domandò se vero fosse ciò che contro\ndi lui era stato detto. Il buono uomo rispose del sì e\ndissegli il modo."
                                    },
                                    "A che lo 'nquisitore santissimo e divoto di san Giovanni\nBarbadoro disse: “Dunque hai tu fatto Cristo bevitore e\nvago de' vini solenni, come se Egli fosse Cinciglione o\nalcuno altro di voi bevitori, ebriachi e tavernieri: e ora,\numilmente parlando, vuogli mostrare questa cosa molto esser\nleggiera. Ella non è come ella ti pare: tu n'hai meritato il\nfuoco, quando noi vogliamo, come dobbiamo, verso te\noperare.”",
                                    "E con queste e con altre parole assai, col viso dell'arme,\nquasi costui fosse stato Epicuro negante la eternità\ndell'anime, gli parlava. E in brieve tanto lo spaurì, che il\nbuono uomo per certi mezzani gli fece con una buona quantità\ndella grascia di san Giovanni Boccadoro ugner le mani (la\nquale molto giova alle infermità delle pistilenziose\navarizie de' cherici, e spezialmente de' frati minori, che\ndenari non osan toccare) acciò che egli dovesse verso lui\nmisericordiosamente aparare. La quale unzione, sì come molto\nvirtuosa, avvegna che Galieno non ne parli in alcuna parte\ndelle sue medicine, sì e tanto adoperò, che il fuoco\nminacciatogli di grazia si permutò in una croce; e, quasi al\npassaggio d'oltremare andar dovesse, per far più bella\nbandiera, gialla gliele pose in sul nero. E oltre a questo,\ngià ricevuti i denari, più giorni appresso di sé il\nsostenne, per penitenza dandogli che egli ogni mattina\ndovesse udire una messa in Santa Croce e all'ora del\nmangiare davanti a lui presentarsi, e poi il rimanente del\ngiorno quello che più gli piacesse potesse fare.",
                                    "Il che costui diligentemente faccendo, avvenne una mattina\ntra l'altre che egli udì alla messa uno evangelio, nel quale\nqueste parole si cantavano “Voi riceverete per ognun cento\ne possederete la vita eterna”, le quali esso nella memoria\nfermamente ritenne; e secondo il comandamento fattogli, a\nora di mangiare davanti allo inquisitor venendo, il trovò\ndesinare. Il quale lo 'nquisitor domandò se egli avesse la\nmessa udita quella mattina.",
                                    "Al quale esso prestamente rispose: “Messer sì.”",
                                    "A cui lo 'nquisitor disse: “Udistù, in quella, cosa niuna\ndella quale tu dubiti o vogline dimandare?”",
                                    "“Certo” rispose il buono uomo “di niuna cosa che io\nudissi dubito, anzi tutte per fermo le credo vere. Udinne io\nbene alcuna che m'ha fatto e fa avere di voi e degli altri\nvostri frati grandissima compassione, pensando al malvagio\nstato che voi di là nell'altra vita dovrete avere.”",
                                    "Disse allora lo 'nquisitore: “E quale fu quella parola che\nt'ha mosso a aver questa compassion di noi?”",
                                    "Il buono uomo rispose: “Messere, ella fu quella parola\ndello evangelio la qual dice: «Voi riceverete per ognun\ncento».”",
                                    "Lo 'nquisitore disse: “Questo è vero: ma perché t'ha per\nciò questa parola commosso?”",
                                    "“Messer, “ rispose il buono uomo “io vel dirò. Poi che io\nusai qui, ho io ogni dì veduto dar qui di fuori a molta\npovera gente quando una e quando due grandissime caldaie di\nbroda, la quale a' frati di questo convento e a voi si\ntoglie, sì come soperchia, davanti; per che, se per ognuna\ncento ve ne fieno rendute, di là voi n'avrete tanta, che voi\ndentro tutti vi dovrete affogare.”",
                                    "Come che gli altri che alla tavola dello inquisitore erano\ntutti ridessono, lo 'nquisitore sentendo trafiggere la lor\nbrodaiuola ipocrisia tutto si turbò; e se non fosse che\nbiasimo portava di quello che fatto avea, un altro processo\ngli avrebbe addosso fatto per ciò che con ridevol motto lui\ne gli altri poltroni aveva morsi. E per bizzarria gli\ncomandò che quello che più gli piacesse facesse, senza più\ndavanti venirgli.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Bergamino con una novella di Primasso e dell'abate di\nClignì onestamente morde una avarizia nuova venuta in messer\nCan della Scala."
                                    }
                                },
                                "p": [
                                    "Mosse la piacevolezza d'Emilia e la sua novella la reina e\nciascuno altro a ridere e a commendare il nuovo avviso del\ncrociato. Ma poi che le risa rimase furono e racquetato\nciascuno, Filostrato, al qual toccava il novellare, in cotal\nguisa cominciò a parlare:",
                                    "–Bella cosa è, valorose donne, il ferire un segno che mai\nnon si muti, ma quella è quasi maravigliosa, quando alcuna\ncosa non usata apparisce di subito, se subitamente da uno\narciere è ferita. La viziosa e lorda vita de' cherici, in\nmolte cose quasi di cattività fermo segno, senza troppa\ndifficultà dà di sé da parlare, da mordere e da riprendere a\nciascuno che ciò disidera di fare. E per ciò, come che ben\nfacesse il valente uomo che lo inquisitore della ipocrita\ncarità de' frati, che quel lo danno a' poveri che\nconverrebbe loro dare al porco o gittar via, trafisse, assai\nestimo più da lodare colui del quale, tirandomi a ciò la\nprecedente novella, parlar debbo: il quale messer Cane della\nScala, magnifico signore, d'una subita e disusata avarizia\nin lui apparita morse con una leggiadra novella, in altrui\nfigurando quello che di sé e di lui intendeva di dire: la\nquale è questa.",
                                    "Sì come chiarissima fama quasi per tutto il mondo suona,\nmesser Can della Scala, al quale in assai cose fu favorevole\nla fortuna, fu uno de' più notabili e de' più magnifichi\nsignori che dallo imperadore Federigo secondo in qua si\nsapesse in Italia. Il quale, avendo disposto di fare una\nnotabile e maravigliosa festa in Verona, e a quella molta\ngente e di varie parti fosse venuta e massimamente uomini di\ncorte d'ogni maniera, subito, qual che la cagion fosse, da\nciò si ritrasse, e in parte provedette coloro che venuti\nv'erano e licenziolli. Solo uno, chiamato Bergamino, oltre\nal credere di chi non l'udì presto parlatore e ornato, senza\nessere d'alcuna cosa proveduto o licenzia datagli, si\nrimase, sperando che non senza sua futura utilità ciò\ndovesse essere stato fatto. Ma nel pensiero di messer Cane\nera caduto ogni cosa che gli si donasse vie peggio esser\nperduta che se nel fuoco fosse stata gittata: né di ciò gli\ndicea o facea dire alcuna cosa.",
                                    "Bergamino dopo alquanti dì, non veggendosi né chiamare né\nrichiedere a cosa che a suo mestier partenesse e oltre a ciò\nconsumarsi nello albergo co' suoi cavalli e co' suoi fanti,\nincominciò a prender malinconia; ma pure aspettava, non\nparendogli ben far di partirsi. E avendo seco portate tre\nbelle e ricche robe, che donate gli erano state da altri\nsignori, per comparire orrevole alla festa, volendo il suo\noste esser pagato, primieramente gli diede l'una e appresso,\nsoprastando ancora molto più, convenne, se più volle col suo\noste tornare, gli desse la seconda; e cominciò sopra la\nterza a mangiare, disposto di tanto stare a vedere quanto\nquella durasse e poi partirsi.",
                                    "Ora, mentre che egli sopra la terza roba mangiava, avvenne\nche egli si trovò un giorno, desinando messer Cane, davanti\nda lui assai nella vista malinconoso; il quale messer Can\nveggendo, più per istraziarlo che per diletto pigliare\nd'alcun suo detto, disse: “Bergamino, che hai tu? tu stai\ncosì malinconoso! Dinne alcuna cosa.”",
                                    "Bergamino allora, senza punto pensare quasi molto tempo\npensato avesse, subitamente in acconcio de' fatti suoi disse\nquesta novella: “Signor mio, voi dovete sapere che Primasso\nfu un gran valente uomo in gramatica e fu oltre a ogni altro\ngrande e presto versificatore: le quali cose il renderono\ntanto raguardevole e sì famoso, che, ancora che per vista in\nogni parte conosciuto non fosse, per nome e per fama quasi\nniuno era che non sapesse chi fosse Primasso. Ora avvenne\nche, trovandosi egli una volta a Parigi in povero stato, sì\ncome egli il più del tempo dimorava per la vertù che poco\nera gradita da coloro che possono assai, udì ragionare d'uno\nabate di Clignì, il quale si crede che sia il più ricco\nprelato di sue entrate che abbia la Chiesa di Dio dal Papa\nin fuori; e di lui udì dire maravigliose e magnifiche cose\nin tener sempre corte e non esser mai a alcuno, che andasse\nlà dove egli fosse, negato né mangiar né bere, solo che\nquando l'abate mangiasse il domandasse. La qual cosa\nPrimasso udendo, sì come uomo che si dilettava di vedere i\nvalenti uomini e' signori, diliberò di volere andare a\nvedere la magnificenza di questo abate e domandò quanto egli\nallora dimorasse presso a Parigi. A che gli fu risposto che\nforse a sei miglia, a un suo luogo; al quale Primasso pensò\ndi potervi essere, movendosi la mattina a buona ora, a ora\ndi mangiare. Fattasi adunque la via insegnare, non trovando\nalcun che v'andasse, temette non per isciagura gli venisse\nsmarrita e quinci potere andare in parte dove così tosto non\ntroveria da mangiare; per che, se ciò avvenisse, acciò che\ndi mangiare non patisse disagio, seco pensò di portare tre\npani, avvisando che dell'acqua, come che ella gli piacesse\npoco, troverebbe in ogni parte da bere. E quegli messisi in\nseno, prese il suo cammino e vennegli sì ben fatto, che\navanti ora di mangiare pervenne là dove l'abate era. E\nentrato dentro andò riguardando per tutto, e veduta la gran\nmoltitudine delle tavole messe e il grande apparecchio della\ncucina e l'altre cose per lo desinare apprestate, fra se\nmedesimo disse: ‘Veramente è questi così magnifico come uom\ndice.’ E, stando alquanto intorno a queste cose attento, il\nsiniscalco dell'abate, per ciò che ora era di mangiare,\ncomandò che l'acqua si desse alle mani; e, data l'acqua,\nmise ogn'uomo a tavola. E per avventura avvenne che Primasso\nfu messo a sedere appunto di rimpetto all'uscio della camera\ndonde l'abate dovea uscire per venire nella sala a mangiare.\nEra in quella corte questa usanza, che in su le tavole vino\nné pane né altre cose da mangiare o da ber si ponea già mai,\nse prima l'abate non veniva a sedere alla tavola. Avendo\nadunque il siniscalco le tavole messe, fece dire all'abate\nche, qualora gli piacesse, il mangiare era presto. L'abate\nfece aprir la camera per venir nella sala: e venendo si\nguardò innanzi e per ventura il primo uomo che agli occhi\ngli corse fu Primasso, il quale assai male era in arnese e\ncui egli per veduta non conoscea: e come veduto l'ebbe,\nincontanente gli corse nell'animo un pensiero cattivo e mai\npiù non statovi, e disse seco: ‘Vedi a cui io do mangiare il\nmio!’ E tornandosi adietro, comandò che la camera fosse\nserrata e domandò coloro che appresso lui erano se alcuno\nconoscesse quel ribaldo che arrimpetto all'uscio della sua\ncamera sedeva alle tavole. Ciascuno rispose del no.\nPrimasso, il quale avea talento di mangiare, come colui che\ncamminato avea e uso non era di digiunare, avendo alquanto\naspettato e veggendo che l'abate non veniva, si trasse di\nseno l'uno de' tre pani li quali portati aveva e cominciò a\nmangiare. L'abate, poi che alquanto fu stato, comandò a uno\nde' suoi famigliari che riguardasse se partito si fosse\nquesto Primasso. Il famigliare rispose: ‘Messer no, anzi\nmangia pane, il quale mostra che egli seco recasse.’ Disse\nallora l'abate: ‘Or mangi del suo, se egli n'ha, ché del\nnostro non mangerà egli oggi.’ Avrebbe voluto l'abate che\nPrimasso da se stesso si fosse partito, per ciò che\naccomiatarlo non gli pareva far bene. Primasso, avendo l'un\npane mangiato e l'abate non vegnendo, cominciò a mangiare il\nsecondo: il che similmente all'abate fu detto, che fatto\navea guardare se partito fosse. Ultimamente, non venendo\nl'abate, Primasso mangiato il secondo cominciò a mangiare il\nterzo: il che ancora fu all'abate detto, il quale seco\nstesso cominciò a pensare e a dire: ‘Deh questa che novità è\noggi che nella anima m'è venuta, che avarizia, chente\nsdegno, e per cui? Io ho dato mangiare il mio, già è\nmolt'anni, a chiunque mangiar n'ha voluto, senza guardare se\ngentile uomo è o villano, o povero o ricco, o mercatante o\nbarattiere stato sia, e a infiniti ribaldi con l'occhio me\nl'ho veduto straziare, né mai nell'animo m'entrò questo\npensiero che per costui mi c'è entrato. Fermamente avarizia\nnon mi dee avere assalito per uomo di piccolo affare:\nqualche gran fatto dee esser costui che ribaldo mi pare,\nposcia che così mi s'è rintuzzato l'animo d'onorarlo.’ E\ncosì detto, volle saper chi fosse; e trovato che era\nPrimasso, quivi venuto a vedere della sua magnificenza\nquello che n'aveva udito, il quale avendo l'abate per fama\nmolto tempo davante per valente uom conosciuto, si vergognò,\ne vago di far l'amenda in molte maniere s'ingegnò\nd'onorarlo. E appresso mangiare, secondo che alla\nsufficienza di Primasso si conveniva, il fé nobilmente\nvestire, e donatigli denari e pallafreno, nel suo albitrio\nrimise l'andare e lo stare. Di che Primasso contento,\nrendutegli quelle grazie le quali poté maggiori, a Parigi,\ndonde a piè partito s'era, ritornò a cavallo.”",
                                    "Messer Cane, il quale intendente signore era, senza altra\ndimostrazione alcuna ottimamente intese ciò che dir volea\nBergamino: e sorridendo gli disse: “Bergamino, assai\nacconciamente hai mostrati i danni tuoi, la tua virtù e la\nmia avarizia e quel che da me disideri: e veramente mai più\nche ora per te da avarizia assalito non fui, ma io la\ncaccerò con quel bastone che tu medesimo hai divisato.” E\nfatto pagare l'oste di Bergamino e lui nobilissimamente\nd'una sua roba vestito, datigli denari e un pallafreno, nel\nsuo piacere per quella volta rimise l'andare e lo stare.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Guglielmo Borsiere con leggiadre parole trafigge\nl'avarizia di messer Ermino de' Grimaldi."
                                    }
                                },
                                "p": [
                                    "Sedeva appresso Filostrato Lauretta, la quale, poscia che\nudito ebbe lodare la 'ndustria di Bergamino e sentendo a lei\nconvenir dire alcuna cosa, senza alcuno comandamento\naspettare piacevolmente così cominciò a parlare:",
                                    "–La precedente novella, care compagne, m'induce a voler\ndire come un valente uomo di corte similmente, e non senza\nfrutto, pugnesse d'un ricchissimo mercatante la cupidigia;\nla quale, perché l'effetto della passata somigli, non vi dovrà\nper ciò esser men cara, pensando che bene n'adivenisse\nalla fine.",
                                    "Fu adunque in Genova, buon tempo è passato, un gentile uomo\nchiamato messere Ermino de' Grimaldi, il quale, per quello\nche da tutti era creduto, di grandissime possessioni e di\ndenari di gran lunga trapassava la ricchezza d'ogni altro\nricchissimo cittadino che allora si sapesse in Italia. E sì\ncome egli di ricchezza ogni altro avanzava che italico\nfosse, così d'avarizia e di miseria ogni altro misero e\navaro che al mondo fosse soperchiava oltre misura: per ciò\nche non solamente in onorare altrui teneva la borsa stretta,\nma nelle cose oportune alla sua propria persona, contra il\ngeneral costume de' genovesi che usi sono di nobilemente\nvestire, sosteneva egli per non ispendere difetti\ngrandissimi, e similmente nel mangiare e nel bere. Per la\nqual cosa, e meritamente, gli era de' Grimaldi caduto il\nsopranome e solamente messere Ermino Avarizia era da tutti\nchiamato.",
                                    "Avvenne che in questi tempi, che costui non ispendendo il\nsuo multiplicava, arrivò a Genova un valente uomo di corte e\ncostumato e ben parlante, il qual fu chiamato Guiglielmo\nBorsiere, non miga simile a quegli li quali sono oggi, li\nquali, non senza gran vergogna de' corrotti e vituperevoli\ncostumi di coloro li quali al presente vogliono essere\ngentili uomini e signor chiamati e reputati, son più tosto\nda dire asini nella bruttura di tutta la cattività de'\nvilissimi uomini allevati che nelle corti. E là dove a que'\ntempi soleva essere il lor mestiere e consumarsi la lor\nfatica in trattar paci, dove guerre o sdegni tra gentili\nuomini fosser nati, o trattar matrimonii, parentadi e\namistà, e con belli motti e leggiadri ricreare gli animi\ndegli affaticati e sollazzar le corti e con agre\nriprensioni, sì come padri, mordere i difetti de' cattivi, e\nquesto con premii assai leggieri; oggi di rapportar male\ndall'uno all'altro, in seminare zizzania, in dir cattività e\ntristizie, e, che è peggio, in farle nella presenza degli\nuomini, in rimproverare i mali, le vergogne e le tristezze\nvere e non vere l'uno all'altro e con false lusinghe gli\nuomini gentili alle cose vili e scellerate ritrarre\ns'ingegnano il lor tempo di consumare. E colui è più caro\navuto e più da' miseri e scostumati signori onorato e con\npremii grandissimi essaltato, che più abominevoli parole\ndice o fa atti: gran vergogna e biasimevole del mondo\npresente, e argomento assai evidente che le virtù, di qua\ngiù dipartitesi, hanno nella feccia de' vizii i miseri\nviventi abbandonati.",
                                    "Ma tornando a ciò che io cominciato avea, da che giusto\nsdegno un poco m'ha trasviata più che io non credetti, dico\nche il già detto Guiglielmo da tutti i gentili uomini di\nGenova fu onorato e volentier veduto: il quale, essendo\ndimorato alquanti giorni nella città e avendo udite molte\ncose della miseria e della avarizia di messere Ermino, il\nvolle vedere. Messere Ermino aveva già sentito come questo\nGuiglielmo Borsiere era valente uomo; e pure avendo in sé,\nquantunque avaro fosse, alcuna favilluzza di gentilezza, con\nparole assai amichevoli e con lieto viso il ricevette e con\nlui entrò in molti e varii ragionamenti, e ragionando il\nmenò seco, insieme con altri genovesi che con lui erano, in\nuna sua casa nuova, la quale fatta aveva fare assai bella",
                                    "E, dopo avergliele tutta mostrata, disse: “Deh, messer\nGuiglielmo, voi che avete e vedute e udite molte cose,\nsaprestemi voi insegnare cosa alcuna che mai più non fosse\nstata veduta, la quale io potessi far dipignere nella sala\ndi questa mia casa?”",
                                    "A cui Guiglielmo, udendo il suo mal conveniente parlare,\nrispose: “Messere, cosa che non fosse mai stata veduta non\nvi crederei io sapere insegnare, se ciò non fosser già\nstarnuti o cose a quegli simiglianti; ma, se vi piace, io ve\nne insegnerò bene una che voi non credo che vedeste\ngiammai.”",
                                    "Messere Ermino disse: “Deh, io ve ne priego, ditemi quale\nè dessa”, non aspettando lui quello dover rispondere che\nrispose.",
                                    "A cui Guiglielmo allora prestamente disse: “Fateci\ndipignere la Cortesia.”",
                                    "Come messere Ermino udì questa parola, così subitamente il\nprese una vergogna tale, che ella ebbe forza di fargli\nmutare animo quasi tutto in contrario a quello che infino a\nquella ora aveva avuto, e disse: “Messer Guiglielmo, io la\nci farò dipignere in maniera che mai né voi né altri con\nragione mi potrà più dire che io non l'abbia veduta e\nconosciuta.”",
                                    "E da questo dì innanzi, di tanta virtù fu la parola da\nGuiglielmo detta, fu il più liberale e 'l più grazioso\ngentile uomo e quello che più e' forestieri e i cittadini\nonorò che altro che in Genova fosse a' tempi suoi.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Il re di Cipri, da una donna di Guascogna trafitto, di\ncattivo valoroso diviene."
                                    }
                                },
                                "p": [
                                    "A Elissa restava l'ultimo comandamento della reina; la\nquale, senza aspettarlo, tutta festevole cominciò:",
                                    {
                                        "foreign": {
                                            "@lang": "lat",
                                            "#text": "ex proposito"
                                        },
                                        "#text": "–Giovani donne, spesse volte già addivenne che quello che\nvarie riprensioni e molte pene date a alcuno non hanno\npotuto in lui adoperare, una parola molte volte, per\naccidente non che  detta, l'ha operato. Il\nche assai bene appare nella novella raccontata dalla\nLauretta, e io ancora con un'altra assai brieve ve lo\nintendo dimostrare: perché, con ciò sia cosa che le buone\nsempre possan giovare, con attento animo son da ricogliere,\nchi che d'esse sia il dicitore."
                                    },
                                    "Dico adunque che ne' tempi del primo re di Cipri, dopo il\nconquisto fatto della Terra Santa da Gottifré di Buglione,\navvenne che una gentil donna di Guascogna in pellegrinaggio\nandò al Sepolcro, donde tornando, in Cipri arrivata, da\nalcuni scellerati uomini villanamente fu oltreggiata. Di che\nella senza alcuna consolazion dolendosi, pensò d'andarsene a\nrichiamare al re; ma detto le fu per alcuno che la fatica si\nperderebbe, per ciò che egli era di sì rimessa vita e da sì\npoco bene, che, non che egli l'altrui onte con giustizia\nvendicasse, anzi infinite con vituperevole viltà a lui\nfattene sosteneva, in tanto che chiunque aveva cruccio\nalcuno, quello col fargli alcuna onta o vergogna sfogava.",
                                    "La qual cosa udendo la donna, disperata della vendetta a\nalcuna consolazione della sua noia propose di voler mordere\nla miseria del detto re; e andatasene piagnendo davanti a\nlui, disse: “Signor mio, io non vengo nella tua presenza\nper vendetta che io attenda della ingiuria che m'è stata\nfatta; ma in sodisfacimento di quella ti priego che tu\nm'insegni come tu sofferi quelle le quali io intendo che ti\nson fatte, acciò che, da te apparando, io possa\npazientemente la mia comportare: la quale, sallo Idio, se io\nfar lo potessi, volentieri te la donerei, poi così buono\nportatore ne se'.”",
                                    "Il re, infino allora stato tardo e pigro, quasi dal sonno\nsi risvegliasse, cominciando dalla ingiuria fatta a questa\ndonna, la quale agramente vendicò, rigidissimo persecutore\ndivenne di ciascuno che contro allo onore della sua corona\nalcuna cosa commettesse da indi innanzi.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Maestro Alberto da Bologna onestamente fa vergognare una\ndonna, la quale lui d'esser di lei innamorato voleva far\nvergognare."
                                    }
                                },
                                "p": [
                                    "Restava, tacendo già Elissa, l'ultima fatica del novellare\nalla reina; la quale donnescamente cominciando a parlar\ndisse:",
                                    "–Valorose giovani, come ne' lucidi sereni sono le stelle\nornamento del cielo e nella primavera i fiori ne' verdi\nprati, così de' laudevoli costumi e de' ragionamenti\npiacevoli sono i leggiadri motti; li quali, per ciò che\nbrievi sono, molto meglio alle donne stanno che agli uomini,\nin quanto più alle donne che agli uomini il molto parlare e\nlungo, quando senza esso si possa far, si disdice, come che\noggi poche o niuna donna rimasa ci sia la quale o ne 'ntenda\nalcun leggiadro o a quello, se pur lo 'ntendesse, sappia\nrispondere: general vergogna è di noi e di tutte quelle che\nvivono. Per ciò che quella vertù che già fu nell'anime delle\npassate hanno le moderne rivolta in ornamenti del corpo; e\ncolei la quale si vede indosso li panni più screziati e più\nvergati e con più fregi si crede dovere essere da molto più\ntenuta e più che l'altre onorata, non pensando che, se fosse\nchi adosso o indosso gliele ponesse, uno asino ne porterebbe\ntroppo più che alcuna di loro: né per ciò più da onorar\nsarebbe che uno asino. Io mi vergogno di dirlo, per ciò che\ncontro all'altre non posso dire che io contro a me non dica:\nqueste così fregiate, così dipinte, così screziate o come\nstatue di marmo mutole e insensibili stanno o sì rispondono,\nse sono addomandate, che molto sarebbe meglio l'aver\ntaciuto; e fannosi a credere che da purità d'animo proceda\nil non saper tralle donne e co' valenti uomini favellare, e\nalla lor milensaggine hanno posto nome onestà, quasi niuna\ndonna onesta sia se non colei che con la fante o con la\nlavandaia o con la sua fornaia favella: il che se la natura\navesse voluto, come elle si fanno a credere, per altro modo\nloro avrebbe limitato il cinguettare. È il vero che, così\ncome nell'altre cose, è in questa da riguardare e il tempo e\nil luogo e con cui si favella, per ciò che talvolta avviene\nche, credendo alcuna donna o uomo con alcuna paroletta\nleggiadra fare altrui arrossare, non avendo ben le sue forze\ncon quelle di quel cotal misurate, quello rossore che in\naltrui ha creduto gittare sopra sé l'ha sentito tornare. Per\nche, acciò che voi vi sappiate guardare, e oltre a questo\nacciò che per voi non si possa quello proverbio intendere\nche comunemente si dice per tutto, cioè che le femine in\nogni cosa sempre pigliano il peggio, questa ultima novella\ndi quelle d'oggi, la quale a me tocca di dover dire, voglio\nve ne renda ammaestrate, acciò che, come per nobiltà d'animo\ndall'altre divise siete, così ancora per eccellenzia di\ncostumi separate dall'altre vi dimostriate.",
                                    "Egli non sono ancora molti anni passati che in Bologna fu\nun grandissimo medico e di chiara fama quasi a tutto il\nmondo, e forse ancora vive, il cui nome fu maestro Alberto.\nIl quale, essendo già vecchio di presso a settanta anni,\ntanta fu la nobiltà del suo spirito, che, essendo già del\ncorpo quasi ogni natural caldo partito, in sé non schifò di\nricevere l'amorose fiamme: avendo veduta a una festa una\nbellissima donna vedova chiamata, secondo che alcuni dicono,\nmadonna Malgherida dei Ghisolieri e piaciutagli sommamente,\nnon altrimenti che un giovinetto quelle nel maturo petto\nricevette, in tanto che a lui non pareva quella notte ben\nriposare che il dì precedente veduto non avesse il vago e\ndilicato viso della bella donna; e per questo incominciò a\ncontinuare, quando a piè e quando a cavallo secondo che più\nin destro gli venia, la via davanti alla casa di questa\ndonna. Per la qual cosa e ella e molte altre donne\ns'accorsero della cagione del suo passare e più volte\ninsieme ne motteggiarono, di vedere uno umo, così antico\nd'anni e di senno, inamorato; quasi credessero questa\npassione piacevolissima d'amore solamente nelle sciocche\nanime de' giovani e non in altra parte capere e dimorare.",
                                    "Per che, continuando il passar del maestro Alberto, avvenne\nun giorno di festa che, essendo questa donna con molte altre\ndonne a sedere davanti alla sua porta e avendo di lontano\nveduto il maestro Alberto verso loro venire, con lei insieme\ntutte si proposero di riceverlo e di fargli onore, e\nappresso di motteggiarlo di questo suo innamoramento; e così\nfecero. Per ciò che levatesi tutte e lui invitato, in una\nfresca corte il menarono, dove di finissimi vini e confetti\nfecer venire; e al fine con assai belle e leggiadre parole\ncome questo potesse essere, che egli di questa bella donna\nfosse innamorato, il domandarono, sentendo esso lei da molti\nbelli, gentili e leggiadri giovani essere amata.",
                                    "Il maestro, sentendosi assai cortesemente pugnere, fece\nlieto viso e rispose: “Madonna, che io ami, questo non dee\nesser maraviglia a alcun savio, e spezialmente voi, per ciò\nche voi il valete. E come che agli antichi uomini sieno\nnaturalmente tolte le forze le quali agli amorosi essercizii\nsi richeggiono, non è per ciò lor tolto la buona volontà né\nlo intendere quello che sia da essere amato, ma tanto più\ndalla natura conosciuto, quanto essi hanno più di\nconoscimento che i giovani. La speranza, la qual mi muove\nche io vecchio ami voi amata da molti giovani, è questa: io\nsono stato più volte già là dove io ho vedute merendarsi le\ndonne e mangiare lupini e porri; e come che nel porro niuna\ncosa sia buona, pur men reo e più piacevole alla bocca è il\ncapo di quello, il quale voi generalmente, da torto appetito\ntirate, il capo vi tenete in mano e manicate le frondi, le\nquali non solamente non sono da cosa alcuna ma son di\nmalvagio sapore. E che so io, madonna, se nello elegger\ndegli amanti voi vi faceste il simigliante? E se voi il\nfaceste, io sarei colui che eletto sarei da voi, e gli altri\ncacciati via.”",
                                    "La gentil donna, insieme con l'altre alquanto\nvergognandosi, disse: “Maestro, assai bene e cortesemente\ngastigate n'avete della nostra presuntuosa impresa; tuttavia\nil vostro amor m'è caro, sì come di savio e valente uomo\nesser dee, e per ciò, salva la mia onestà, come a vostra\ncosa ogni vostro piacere imponete sicuramente.”",
                                    "Il maestro, levatosi co' suoi compagni, ringraziò la donna:\ne, ridendo e con festa da lei preso commiato, si partì. Così\nla donna, non guardando cui motteggiasse, credendo vincer fu\nvinta: di che voi, se savie sarete, ottimamente vi\nguarderete.–"
                                ]
                            },
                            {
                                "@n": "Conclusione",
                                "p": [
                                    "Già era il sole inchinato al vespro e in gran parte il\ncaldo diminuito, quando le novelle delle giovani donne e de'\ntre giovani si trovarono esser finite.",
                                    "Per la qual cosa la loro reina piacevolemente disse:–\nOmai, care compagne, niuna cosa resta più a fare al mio\nreggimento per la presente giornata se non darvi reina\nnuova, la quale di quella che è a venire, secondo il suo\ngiudicio, la sua vita e la nostra a onesto diletto disponga.\nE quantunque il dì paia di qui alla notte durare, per ciò\nche chi alquanto non prende di tempo avanti non pare che ben\nsi possa provedere per l'avvenire e acciò che quello che la\nreina nuova dilibererà esser per domattina oportuno si possa\npreparare, a questa ora giudico doversi le seguenti giornate\nincominciare. E per ciò, a reverenza di Colui a cui tutte le\ncose vivono e consolazione di voi, per questa seconda\ngiornata Filomena, discretissima giovane, reina guiderà il\nnostro regno.–",
                                    "E così detto, in piè levatasi e trattasi la ghirlanda dello\nalloro, a lei reverente la mise, la quale essa prima e\nappresso tutte l'altre e i giovani similemente salutaron\ncome reina, e alla sua signoria piacevolmente s'offersero.",
                                    "Filomena, alquanto per vergogna arrossata veggendosi\ncoronata del regno e ricordandosi delle parole poco avanti\ndette da Pampinea, acciò che milensa non paresse ripreso\nl'ardire, primieramente gli ufici dati da Pampinea\nriconfermò e dispose quello che per la seguente mattina e\nper la futura cena far si dovesse quivi dimorando dove\nerano; e appresso così cominciò a parlare:–Carissime\ncompagne, quantunque Pampinea, per sua cortesia più che per\nmia vertù, m'abbia di voi tutte fatta reina, non sono io per\nciò disposta nella forma del nostro vivere dover solamente\nil mio giudicio seguire, ma col mio il vostro insieme; e\nacciò che quello che a me di far pare conosciate, e per\nconseguente aggiugnere e menomar possiate a vostro piacere,\ncon poche parole ve lo intendo di dimostrare. Se io ho ben\nriguardato oggi alle maniere da Pampinea tenute, egli me le\npare avere parimente laudevoli e dilettevoli conosciute; e\nper ciò infino a tanto che elle o per troppa continuanza o\nper altra cagione non ci divenisser noiose, quelle non\ngiudico da mutare. Dato adunque ordine a quello che abbiamo\ngià a fare cominciato, quinci levatici, alquanto n'andrem\nsollazzando e, come il sole sarà per andar sotto, ceneremo\nper lo fresco, e dopo alcune canzonette e altri sollazzi\nsarà ben fatto l'andarsi a dormire. Domattina, per lo fresco\nlevatici, similmente in alcuna parte n'andremo sollazzando\ncome a ciascuno sarà più a grado di fare, e, come oggi avem\nfatto, così all'ora debita torneremo a mangiare, balleremo;\ne da dormir levatici, come oggi state siamo, qui al\nnovellare torneremo, nel quale mi par grandissima parte di\npiacere e d'utilità similmente consistere. E il vero che\nquello che Pampinea non poté fare, per lo esser tardi eletta\nal reggimento, io il voglio cominciare a fare: cioè a\nristrignere dentro a alcun termine quello di che dobbiamo\nnovellare e davanti mostrarlovi, acciò che ciascuno abbia\nspazio di poter pensare a alcuna bella novella sopra la data\nproposta contare. La quale, quando questo vi piaccia, sia\nquesta: che, con ciò sia cosa che dal principio del mondo\ngli uomini sieno stati da diversi casi della fortuna menati,\ne saranno infino al fine, ciascun debba dire sopra questo:\nchi, da diverse cose infestato, sia oltre alla speranza\nriuscito a lieto fine.–",
                                    "Le donne e gli uomini parimente tutti questo ordine\ncommendarono e quello dissero da seguire; Dioneo solamente,\ntutti gli altri tacendo già, disse:–Madonna, come tutti\nquesti altri hanno detto, così dico io sommamente esser\npiacevole e commendabile l'ordine dato da voi. Ma di spezial\ngrazia vi cheggio un dono, il quale voglio che mi sia\nconfermato per infino a tanto che la nostra compagnia\ndurerà, il quale è questo: che io a questa legge non sia\ncostretto di dover dire novella secondo la proposta data, se\nio non vorrò, ma qual più di dire mi piacerà. E acciò che\nalcun non creda che io questa grazia voglia sì come uomo che\ndelle novelle non abbia alle mani, infino da ora son\ncontento d'esser sempre l'ultimo che ragioni.–",
                                    "La reina, la quale lui e sollazzevole uomo e festevole\nconoscea e ottimamente s'avisò questo lui non chieder se non\nper dovere la brigata, se stanca fosse del ragionare,\nrallegrare con alcuna novella da ridere, col consentimento\ndegli altri lietamente la grazia gli fece. E da seder\nlevatasi, verso un rivo d'acqua chiarissima, il quale d'una\nmontagnetta discendeva in una valle ombrosa da molti albori\nfra vive pietre e verdi erbette, con lento passo se\nn'andarono. Quivi, scalze e con le braccia nude per l'acqua\nandando, cominciarono a prendere varii diletti fra se\nmedesime. E appressandosi l'ora della cena, verso il palagio\ntornatesi con diletto cenarono; dopo la qual cena, fatti\nvenir gli strumenti, comandò la reina che una danza fosse\npresa e, quella menando la Lauretta, Emilia cantasse una\ncanzone da' leuto di Dioneo aiutata. Per lo qual\ncomandamento Lauretta prestamente prese una danza e quella\nmenò, cantando Emilia la seguente canzone amorosamente:",
                                    "Questa ballatetta finita, alla qual tutti lietamente avean\nrisposto, ancor che alcuni molto alle parole di quella\npensar facesse, dopo alcune altre carolette fatte, essendo\ngià una particella della brieve notte passata, piacque alla\nreina di dar fine alla prima giornata. E fatti torchi\naccender, comandò che ciascuno infino alla seguente mattina\ns'andasse a riposare: per che ciascuno alla sua camera\ntornatosi così fece."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "Io son sì vaga della mia bellezza,",
                                                "che d'altro amor già mai",
                                                "non curerò né credo aver vaghezza."
                                            ]
                                        },
                                        {
                                            "l": [
                                                "Io veggio in quella, ognora ch'io mi specchio,",
                                                "quel ben che fa contento lo 'ntelletto:",
                                                "né accidente nuovo o pensier vecchio",
                                                "mi può privar di sì caro diletto.",
                                                "Quale altro dunque piacevole obgetto",
                                                "potrei veder già mai",
                                                "che mi mettesse in cuor nuova vaghezza?"
                                            ]
                                        },
                                        {
                                            "l": [
                                                "Non fugge questo ben qualor disio",
                                                "di rimirarlo in mia consolazione:",
                                                "anzi si fa incontro al piacer mio",
                                                "tanto soave a sentir, che sermone",
                                                "dir nol poria né prendere intenzione",
                                                "d'alcun mortal già mai,",
                                                "che non ardesse di cotal vaghezza."
                                            ]
                                        },
                                        {
                                            "l": [
                                                "E io, che ciascuna ora più m'accendo",
                                                "quanto più fisi tengo gli occhi in esso,",
                                                "tutta mi dono a lui, tutta mi rendo,",
                                                "gustando già di ciò ch'el m'ha promesso:",
                                                "e maggior gioia spero più dappresso",
                                                "sì fatta, che già mai",
                                                "simil non si sentì qui da vaghezza."
                                            ]
                                        }
                                    ]
                                }
                            }
                        ]
                    },
                    {
                        "@n": "Seconda giornata",
                        "argument": {
                            "p": "FINISCE LA PRIMA GIORNATA DEL DECAMERON: E INCOMINCIA LA SECONDA, NELLA QUALE, SOTTO IL REGGIMENTO DI FILOMENA, SI RAGIONA DI CHI, DA DIVERSE COSE INFESTATO, SIA OLTRE ALLA SUA SPERANZA RIUSCITO A LIETO FINE."
                        },
                        "div2": [
                            {
                                "@n": "Introduzione",
                                "p": "Già per tutto aveva il sol recato con la sua luce il nuovo\ngiorno e gli uccelli su per li verdi rami cantando piacevoli\nversi ne davano agli orecchi testimonanza, quando parimente\ntutte le donne e i tre giovani levatisi ne' giardini se ne\nentrarono, e le rugiadose erbe con lento passo scalpitando\nd'una parte in un'altra, belle ghirlande faccendosi, per\nlungo spazio diportando s'andarono. E sì come il trapassato\ngiorno avean fatto, così fecero il presente: per lo fresco\navendo mangiato, dopo alcun ballo s'andarono a riposare, e\nda quello appresso la nona levatisi, come alla loro reina\npiacque, nel fresco pratello venuti a lei dintorno si posero\na sedere. Ella, la quale era formosa e di piacevole aspetto\nmolto, della sua ghirlanda dello alloro coronata, alquanto\nstata e tutta la sua compagnia riguardata nel viso, a\nNeifile comandò che alle future novelle con una desse\nprincipio. La quale, senza alcuna scusa fare, così lieta\ncominciò a parlare."
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Martellino, infignendosi attratto, sopra santo Arrigo fa\nvista di guerire e, conosciuto il suo inganno, è battuto e\npoi preso; e in pericol venuto d'essere impiccato per la\ngola, ultimamente scampa."
                                    }
                                },
                                "p": [
                                    "Spesse volte, carissime donne, avvenne che chi altrui sé di\nbeffare ingegnò, e massimamente quelle cose che sono da\nreverire, s'è con le beffe e talvolta col danno sé solo\nritrovato. Il che, acciò che io al comandamento della reina\nubidisca, e principio dea con una mia novella alla proposta,\nintendo di raccontarvi quello che prima sventuratamente e\npoi, fuori di tutto il suo pensiero, assai felicemente a un\nnostro cittadino adivenisse.",
                                    "Era, non è ancora lungo tempo passato, un tedesco a Trivigi\nchiamato Arrigo, il quale, povero uomo essendo, di portare\npesi a prezzo serviva chi il richiedeva; e, con questo, uomo\ndi santissima vita e di buona era tenuto da tutti. Per la\nqual cosa, o vero o non vero che si fosse, morendo egli\nadivenne, secondo che i trivigiani affermavano, che nell'ora\ndella sua morte le campane della maggior chiesa di Trivigi\ntutte, senza essere da alcun tirate, cominciarono a sonare.\nIl che in luogo di miracolo avendo, questo Arrigo esser\nsanto dicevano tutti; e concorso tutto il popolo della città\nalla casa nella quale il suo corpo giacea, quello a guisa\nd'un corpo santo nella chiesa maggior ne portarono, menando\nquivi zoppi, attratti e ciechi e altri di qualunque\ninfermità o difetto impediti, quasi tutti dovessero da,\ntoccamento di questo corpo divenir sani.",
                                    "In tanto tumulto e discorrimento di popolo, avvenne che in\nTrivigi giunsero tre nostri cittadini, de' quali l'uno era\nchiamato Stecchi, l'altro Martellino e il terzo Marchese,\nuomini li quali, le corti de' signor visitando, di\ncontraffarsi e con nuovi atti contraffaccendo qualunque\naltro uomo li veditori sollazzavano. Li quali quivi non\nessendo stati già mai, veggendo correre ogni uomo, si\nmaravigliarono, e udita la cagione per che ciò era\ndisiderosi divennero d'andare a vedere.",
                                    "E poste le lor cose a uno albergo, disse Marchese: “Noi\nvogliamo andare a veder questo santo, ma io per me non\nveggio come noi vi ci possiam pervenire, per ciò che io ho\ninteso che la piazza è piena di tedeschi e d'altra gente\narmata, la quale il signor di questa terra, acciò che romor\nnon si faccia, vi fa stare; e oltre a questo la chiesa, per\nquel che si dica, è sì piena di gente che quasi niuna\npersona più vi può entrare.”",
                                    "Martellino allora, che di veder questa cosa disiderava,\ndisse: “Per questo non rimanga, ché di pervenire infino al\ncorpo santo troverò io ben modo.”",
                                    "Disse Marchese: “Come?”",
                                    "Rispose Martellino: “Dicolti. Io mi contraffarò a guisa\nd'uno attratto, e tu dall'un lato e Stecchi dall'altro, come\nse io per me andar non potessi, mi verrete sostenendo\nfaccendo sembianti di volermi là menare acciò che questo\nsanto mi guarisca: egli non sarà alcuno che veggendoci non\nci faccia luogo e lascici andare.”",
                                    "A Marchese e a Stecchi piacque il modo: e senza alcuno\nindugio usciti fuor dell'albergo, tutti e tre in un\nsolitario luogo venuti, Martellino si storse in guisa le\nmani, le dita e le braccia e le gambe e oltre a questo la\nbocca e gli occhi e tutto il viso, che fiera cosa pareva a\nvedere; né sarebbe stato alcuno che veduto l'avesse, che non\navesse detto lui veramente esser tutto della persona perduto\ne ratratto. E preso, così fatto, da Marchese e da Stecchi,\nverso la chiesa si dirizzarono in vista tutti pieni di\npietà, umilemente e per l'amor di Dio domandando a ciascuno\nche dinanzi lor si parava che loro luogo facesse, il che\nagevolmente impetravano; e in brieve, riguardati da tutti e\nquasi per tutto gridandosi “Fa luogo! fa luogo!”, là\npervennero ove il corpo di santo Arrigo era posto; e da\ncerti gentili uomini, che v'erano da torno, fu Martellino\nprestamente preso e sopra il corpo posto, acciò che per\nquello il beneficio della santà acquistasse. Martellino,\nessendo tutta la gente attenta a veder che di lui avvenisse,\nstato alquanto, cominciò, come colui che ottimamente fare lo\nsapeva, a far sembiante di distendere l'uno de' diti e\nappresso la mano e poi il braccio, e così tutto a venirsi\ndistendendo. Il che veggendo la gente, sì gran romore in\nlode di santo Arrigo facevano, che i tuoni non si sarieno\npotuti udire.",
                                    "Era per avventura un fiorentino vicino a questo luogo, il\nquale molto bene conoscea Martellino, ma per l'esser così\ntravolto quando vi fu menato non l'avea conosciuto; il\nquale, veggendolo ridirizzato e riconosciutolo, subitamente\ncominciò a ridere e a dire: “Domine fallo tristo! Chi non\navrebbe creduto, veggendol venire, che egli fosse stato\nattratto da dovero?”",
                                    "Queste parole udirono alcuni trivigiani, li quali\nincotanente il domandarono: “Come! non era costui\nattratto?”",
                                    "A' quali il fiorentin rispose: “Non piaccia a Dio! Egli è\nstato sempre diritto come qualunque è l'un di noi, ma sa\nmeglio che altro uomo, come voi avete potuto vedere, far\nqueste ciance di contraffarsi in qualunque forma vuole.”",
                                    "Come costoro ebbero udito questo, non bisognò più avanti:\nessi si fecero per forza innanzi e cominciarono a gridare:\n“Sia preso questo traditore e beffatore di Dio e de' santi,\nil quale, non essendo attratto, per ischernire il nostro\nsanto e noi, qui a guisa d'atratto è venuto!” E così\ndicendo il pigliarono e giù del luogo dove era il tirarono,\ne presolo per li capelli e stracciatili tutti i panni\nindosso gl'incominciarono a dare delle pugna e de' calci; né\nparea a colui essere uomo che a questo far non correa.\nMartellin gridava “Mercé per Dio!” e quanto poteva\ns'aiutava, ma ciò era niente: la calca gli multiplicava\nognora addosso maggiore.",
                                    "La qual cosa veggendo Stecchi e Marchese cominciarono fra\nsé a dire che la cosa stava male, e di se medesimi dubitando\nnon ardivano a aiutarlo, anzi con gli altri insieme gridando\nch'el fosse morto, avendo nondimeno pensiero tuttavia come\ntrarre il potessero delle mani del popolo; il quale\nfermamente l'avrebbe ucciso, se uno argomento non fosse\nstato il qual Marchese subitamente prese: che, essendo ivi\ndi fuori la famiglia tutta della signoria, Marchese, come\npiù tosto poté, n'andò a colui che in luogo del podestà\nv'era e disse: “Mercé per Dio! Egli è qua un malvagio uomo\nche m'ha tagliata la borsa con ben cento fiorin d'oro; io vi\npriego che voi il pigliate, sì che io riabbia il mio.”",
                                    "Subitamente, udito questo, ben dodici de' sergenti corsero\nlà dove il misero Martellino era senza pettine carminato, e\nalle maggiori fatiche del mondo, rotta la calca, loro tutto\npesto e tutto rotto il trassero delle mani e menaronnelo a\npalagio; dove molti seguitolo che da lui si tenevano\nscherniti, avendo udito che per tagliaborse era stato preso,\nnon parendo loro avere alcuno altro più giusto titolo a\nfargli dare la mala ventura, similmente cominciarono a dir\nciascuno da lui essergli stata tagliata la borsa. Le quali\ncose udendo il giudice del podestà, il quale era un ruvido\nuomo, prestamente da parte menatolo sopra ciò lo 'ncominciò\na essaminare. Ma Martellino rispondea motteggiando, quasi\nper niente avesse quella presura: di che il giudice turbato,\nfattolo legare alla colla, parecchie tratte delle buone gli\nfece dare con animo di fargli confessare ciò che color\ndicevano, per farlo poi appiccar per la gola.",
                                    "Ma poi che egli fu in terra posto, domandandolo il giudice\nse ciò fosse vero che coloro incontro a lui dicevano, non\nvalendogli il dir di no, disse: “Signor mio, io son presto\na confessarvi il vero, ma fatevi a ciascun che m'accusa dire\nquando e dove io gli tagliai la borsa, e io vi dirò quello\nche io avrò fatto e quel che no.”",
                                    "Disse il giudice: “Questo mi piace”; e fattine alquanti\nchiamare, l'un diceva che gliele avea tagliata otto dì eran\npassati, l'altro sei, l'altro quatro, e alcuni dicevano quel\ndì stesso.",
                                    "Il che udendo Martellino disse: “Signor mio, essi mentono\ntutti per la gola! e che io dica il vero, questa pruova ve\nne posso fare: che così non fossi io mai in questa terra\nentrato come io mai non ci fui se non da poco fa in qua; e\ncome io giunsi, per mia disaventura andai a veder questo\ncorpo santo, dove io sono stato pettinato come voi potete\nvedere; e che questo che io dico sia vero, ve ne può far\nchiaro l'uficial del signore il quale sta alle presentagioni\ne il suo libro e ancora l'oste mio. Per che, se così trovate\ncome io vi dico, non mi vogliate a instanzia di questi\nmalvagi uomini straziare e uccidere.”",
                                    "Mentre le cose erano in questi termini, Marchese e Stecchi,\nli quali avevan sentito che il giudice del podestà\nfieramente contro a lui procedeva e già l'aveva collato,\ntemetter forte, seco dicendo: “Male abbiam procacciato; noi\nabbiamo costui tratto della padella e gittatolo nel fuoco.”\nPer che, con ogni sollecitudine dandosi attorno e l'oste\nloro ritrovato, come il fatto era gli raccontarono; di che\nesso ridendo, gli menò a un Sandro Agolanti, il quale in\nTrivigi abitava e appresso al signore aveva grande stato; e\nogni cosa per ordine dettagli, con loro insieme il pregò che\nde' fatti di Martellino gli tenesse.",
                                    "Sandro, dopo molte risa, andatosene al signore impetrò che\nper Martellino fosse mandato; e così fu. Il quale coloro che\nper lui andarono trovarono ancora in camiscia dinanzi al\ngiudice e tutto smarrito e pauroso forte, per ciò che il\ngiudice niuna cosa in sua scusa voleva udire; anzi, per\navventura avendo alcuno odio ne' fiorentini, del tutto era\ndisposto a volerlo fare impiccar per la gola e in niuna\nguisa rendere il voleva al signore, infino a tanto che\ncostretto non fu di renderlo a suo dispetto. Al quale poi\nche egli fu davanti, e ogni cosa per ordine dettagli, porse\nprieghi che in luogo di somma grazia via il lasciasse\nandare, per ciò che infino che in Firenze non fosse sempre\ngli parrebbe il capestro aver nella gola. Il signore fece\ngrandissime risa di così fatto accidente; e fatta donare una\nroba per uomo, oltre alla speranza di tutti e tre di così\ngran pericolo usciti, sani e salvi se ne tornarono a casa\nloro."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Rinaldo d'Asti, rubato, capita a Castel Guiglielmo e è\nalbergato da una donna vedova; e, de' suo' danni ristorato\nsano e salvo si torna a casa sua."
                                    }
                                },
                                "p": [
                                    "Degli accidenti di Martellino da Neifile raccontati senza\nmodo risero le donne, e massimamente tra' giovani\nFilostrato; al quale, per ciò che appresso di Neifile sedea,\ncomandò la reina che novellando la seguitasse. Il quale\nsenza indugio alcuno incominciò:",
                                    "–Belle donne, a raccontarsi mi tira una novella di cose\ncatoliche e di sciagure e d'amore in parte mescolata, la\nquale per avventura non fia altro che utile avere udita; e\nspezialmente a coloro li quali per li dubbiosi paesi d'amore\nsono caminanti, ne' quali chi non ha detto il paternostro di\nsan Giuliano spesse volte, ancora che abbia buon letto,\nalberga male.",
                                    "Era adunque, al tempo del marchese Azzo da Ferrara, un\nmercatante chiamato Rinaldo d'Asti per sue bisogne venuto a\nBologna; le quali avendo fornite e a casa tornandosi,\navvenne che, uscito di Ferrara e cavalcando verso Verona,\ns'abbatté in alcuni li quali mercatanti parevano, e erano\nmasnadieri e uomini di malvagia vita e condizione, con li\nquali ragionando incautamente s'accompagnò. Costoro,\nveggendol mercatante e estimando lui dovere portar denari,\nseco diliberarono che, come prima tempo si vedessero, di\nrubarlo: e per ciò, acciò che egli niuna suspeccion\nprendesse, come uomini modesti e di buona condizione pure\nd'oneste cose e di lealtà andavano con lui favellando,\nrendendosi in ciò che potevano e sapevano umili e benigni\nverso di lui: per che egli gli avergli trovati si reputava\nin gran ventura, per ciò che solo era con un suo fante a\ncavallo.",
                                    "E così camminando, d'una cosa in altra, come ne'\nragionamenti addivien, trapassando, caddero in sul ragionare\ndelle orazioni che gli uomini fanno a Dio; e l'uno de'\nmasnadieri, che eran tre, disse verso Rinaldo: “E voi,\ngentile uomo, che orazione usate di dir camminando?”",
                                    "Al quale Rinaldo rispose: “Nel vero io sono uomo di queste\ncose materiale e rozzo, e poche orazioni ho per le mani, sì\ncome colui che mi vivo all'antica e lascio correr due soldi\nper ventiquatro denari; ma nondimeno ho sempre avuto in\ncostume, camminando, di dir la mattina, quando esco\ndell'albergo, un paternostro e una avemaria per l'anima del\npadre e della madre di san Giuliano, dopo il quale io priego\nIdio e lui che la seguente notte mi deano buono albergo. E\nassai volte già de' miei dì sono stato, camminando, in gran\npericoli, de' quali tutti scampato pur sono la notte poi\nstato in buon luogo e bene albergato: per che io porto ferma\ncredenza che san Giuliano, a cui onore io il dico, m'abbia\nquesta grazia impetrata da Dio; né mi parrebbe il dì bene\npotere andare né dovere la notte vegnente bene arrivare, che\nio non l'avessi la mattina detto.”",
                                    "A cui colui, che domandato l'avea, disse: “E istamane\ndicestel voi?”",
                                    "A cui Rinaldo rispose: “Sì bene.”",
                                    {
                                        "foreign": [
                                            {
                                                "@lang": "lat",
                                                "#text": "dirupisti"
                                            },
                                            {
                                                "@lang": "lat",
                                                "#text": "deprofundi"
                                            }
                                        ],
                                        "emph": "'ntemerata",
                                        "#text": "Allora quegli, che già sapeva come andar doveva il fatto,\ndisse seco medesimo: “Al bisogno ti fia venuto, ché, se\nfallito non ci viene, per mio avviso tu albergherai pur\nmale”; e poi gli disse: “Io similemente ho già molto\ncamminato e mai nol dissi, quantunque io l'abbia a molti\nmolto udito già commendare, né giammai non m'avenne che io\nper ciò altro che bene albergassi; e questa sera per\navventura ve ne potrete avvedere chi meglio albergherà, o\nvoi che detto l'avete o io che non l'ho detto. Bene è il\nvero che io uso in luogo di quello il  o la\n o il , che sono, secondo che\nuna mia avola mi solea dire, di grandissima virtù.”"
                                    },
                                    "E così di varie cose parlando e al lor cammin procedendo e\naspettando luogo e tempo al lor malvagio proponimento,\navvenne che, essendo già tardi, di là dal Castel Guiglielmo,\nal valicar d'un fiume questi tre, veggendo l'ora tarda e il\nluogo solitario e chiuso, assalitolo il rubarono, e, lui a\npiè e in camiscia lasciato, partendosi dissero: “Va e sappi\nse il tuo san Giuliano questa notte ti darà buono albergo,\nché il nostro il darà bene a noi”; e valicato il fiume\nandaron via.",
                                    "Il fante di Rinaldo veggendolo assalire, come cattivo,\nniuna cosa al suo aiuto adoperò, ma volto il cavallo sopra\nil quale era non si ritenne di correre sì fu a Castel\nGuiglielmo, e in quello, essendo già sera, entrato, senza\ndarsi altro impaccio albergò.",
                                    "Rinaldo, rimaso in camiscia e scalzo, essendo il freddo\ngrande e nevicando tuttavia forte, non sappiendo che farsi,\nveggendo già sopravenuta la notte, tremando e battendo i\ndenti, cominciò a riguardare se da torno alcuno ricetto si\nvedesse dove la notte potesse stare, che non si morisse di\nfreddo; ma niun veggendone, per ciò che poco davanti essendo\nstata guerra nella contrada v'era ogni cosa arsa, sospinto\ndalla freddura, trottando si dirizzò verso Castel\nGuiglielmo, non sappiendo perciò che il suo fante là o\naltrove si fosse fuggito, pensando, se dentro entrar vi\npotesse, qualche soccorso gli manderebbe Idio. Ma la notte\nobscura il sopraprese di lungi dal castello presso a un\nmiglio: per la qual cosa sì tardi vi giunse, che, essendo le\nporte serrate e i ponti levati, entrar non vi poté dentro.\nLaonde, dolente e isconsolato piagnendo, guardava dintorno\ndove porre si potesse, che almeno addosso non gli nevicasse:\ne per avventura vide una casa sopra le mura del castello\nsportata alquanto in fuori, sotto il quale sporto diliberò\nd'andarsi a stare infino al giorno. E là andatosene e sotto\nquello sporto trovato uno uscio, come che serrato fosse, a\npiè di quello ragunato alquanto di pagliericcio che vicin\nv'era, tristo e dolente si pose a stare, spesse volte\ndolendosi a san Giuliano, dicendo questo non essere della\nfede che aveva in lui. Ma san Giuliano, avendo a lui\nriguardo, senza troppo indugio gli apparecchiò buono\nalbergo.",
                                    "Egli era in questo castello una donna vedova, del corpo\nbellissima quanto alcuna altra, la quale il marchese Azzo\namava quanto la vita sua e quivi a instanzia di sé la facea\nstare: e dimorava la predetta donna in quella casa, sotto lo\nsporto della quale Rinaldo s'era andato a dimorare. E era il\ndì dinanzi per avventura il marchese quivi venuto per\ndoversi la notte giacere con essolei, e in casa di lei\nmedesima tacitamente aveva fatto fare un bagno e nobilmente\nda cena. E essendo ogni cosa presta (e niuna altra cosa che\nla venuta del marchese era da lei aspettata) avvenne che un\nfante giunse alla porta, il quale recò novelle al marchese\nper le quali a lui subitamente cavalcar convenne: per la\nqual cosa, mandato a dire alla donna che non l'attendesse,\nprestamente andò via. Onde la donna, un poco sconsolata, non\nsappiendo che farsi, diliberò d'entrare nel bagno fatto per\nlo marchese e poi cenare e andarsi a letto; e così nel bagno\nse n'entrò.",
                                    "Era questo bagno vicino all'uscio dove il meschino Rinaldo\ns'era accostato fuori della terra; per che, stando la donna\nnel bagno, sentì il pianto e 'l triemito che Rinaldo faceva,\nil quale pareva diventato una cicogna: laonde, chiamata la\nsua fante, le disse: “Va sù e guarda fuori del muro a piè\ndi questo uscio chi v'è e chi egli è e quel ch'el vi fa.”\nLa fante andò e aiutandola la chiarità dell'aere vide costui\nin camiscia e scalzo quivi sedersi, come detto è, tremando\nforte; per che ella il domandò chi el fosse. E Rinaldo, sì\nforte tremando che appena poteva le parole formare, chi el\nfosse e come e perché quivi quanto più brieve poté le disse:\ne poi pietosamente la cominciò a pregare che, se esser\npotesse, quivi non lo lasciasse di freddo la notte morire.\nLa fante, divenutane pietosa, tornò alla donna e ogni cosa\nle disse. La qual similmente pietà avendone, ricordatasi che\ndi quello uscio aveva la chiave, il quale alcuna volta\nserviva alle occulte entrate del marchese, disse: “Va e\npianamente gli apri; qui è questa cena e non saria chi\nmangiarla, e da poterlo albergar ci è assai.”",
                                    "La fante, di questa umanità avendo molto commendata la\ndonna, andò e sì gli aperse; e dentro messolo, quasi\nassiderato veggendolo, gli disse la donna: “Tosto, buono\nuomo, entra in quel bagno, il quale ancora è caldo.”",
                                    "E egli questo, senza più inviti aspettare, di voglia fece:\ne tutto dalla caldezza di quello riconfortato da morte a\nvita gli parve esser tornato. La donna gli fece apprestare\npanni stati del marito di lei poco tempo davanti morto, li\nquali, come vestiti s'ebbe, a suo dosso fatti parevano; e\naspettando quello che la donna gli comandasse incominciò a\nringraziare Idio e san Giuliano che di sì malvagia notte,\ncome egli aspettava, l'avevano liberato e a buono albergo,\nper quello che gli pareva, condotto. Appresso questo la\ndonna, alquanto riposatasi, avendo fatto fare un grandissimo\nfuoco in una sua camminata, in quella se ne venne e del\nbuono uomo domandò che ne fosse.",
                                    "A cui la fante rispose: “Madonna, egli s'è rivestito e è\nun bello uomo e pare persona molto da bene e costumato.”",
                                    "“Va dunque, “ disse la donna “e chiamalo e digli che qua\nse ne venga: al fuoco si cenerà, ché so che cenato non ha.”",
                                    "Rinaldo nella camminata entrato, e veggendo la donna e da\nmolto parendogli, reverentemente la salutò e quelle grazie\nle quali seppe maggiori del beneficio fattogli le rendé. La\ndonna, vedutolo e uditolo e parendole quello che la fante\ndicea, lietamente il ricevette e seco al fuoco familiarmente\nil fé sedere e dello accidente che quivi condotto l'avea il\ndomandò: alla quale Rinaldo per ordine ogni cosa narrò.\nAveva la donna, nel venire del fante di Rinaldo nel\ncastello, di questo alcuna cosa sentita, per che ella ciò\nche da lui era detta interamente credette, e sì gli disse\nciò che del suo fante sapea e come leggiermente la mattina\nappresso ritrovare il potrebbe. Ma poi che la tavola fu\nmessa, come la donna volle, Rinaldo con lei insieme, le mani\nlavatesi, si pose a cenare. Egli era grande della persona e\nbello e piacevole nel viso e di maniere assai laudevoli e\ngraziose e giovane di mezza età; al quale la donna avendo\npiù volte posto l'occhio addosso e molto commendatolo, e\ngià, per lo marchese che con lei doveva venire a giacersi,\nil concupiscibile appetito avendo desto nella mente ricevuto\nl'avea. Dopo la cena, da tavola levatasi, con la sua fante\nsi consigliò se ben fatto le paresse che ella, poi che il\nmarchese beffata l'avea, usasse quel bene che innanzi\nl'aveva la fortuna mandato.",
                                    "La fante, conoscendo il disiderio della sua donna, quanto\npoté e seppe a seguirlo la confortò: per che la donna, al\nfuoco tornatasi dove Rinaldo solo lasciato aveva,\ncominciatolo amorosamente a guardare, gli disse: “Deh,\nRinaldo, perché state voi così pensoso? non credete voi\npotere essere ristorato d'un cavallo e d'alquanti panni che\nvoi abbiate perduti? Confortatevi, state lietamente, voi\nsiete in casa vostra. Anzi vi voglio dir più avanti: che,\nveggendovi cotesti panni indosso, li quali del mio morto\nmarito furono, parendomi voi pur desso, m'è venuta stasera\nforse cento volte voglia d'abracciarvi e di basciarvi: e,\ns'io non avessi temuto che dispiaciuto vi fosse, per certo\nio l'avrei fatto.”",
                                    "Rinaldo, queste parole udendo e il lampeggiar degli occhi\ndella donna veggendo, come colui che mentacatto non era,\nfattolesi incontro con le braccia aperte, disse: “Madonna,\npensando che io per voi possa omai sempre dire che io sia\nvivo, a quello guardando donde torre mi faceste, gran\nvillania sarebbe la mia se io ogni cosa che a grado vi fosse\nnon m'ingegnassi di fare; e però contentate il piacer vostro\nd'abracciarmi e di basciarmi, ché io abraccerò e bascerò voi\nvie più che volentieri.”",
                                    "Oltre a queste non bisognar più parole. La donna, che tutta\nd'amoroso disio ardeva, prestamente gli si gittò nelle\nbraccia; e poi che mille volte, disiderosamente\nstrignendolo, basciato l'ebbe e altrettante da lui fu\nbasciata, levatisi di quindi nella camera se ne andarono, e\nsenza niuno indugio coricatisi pienamente e molte volte,\nanzi che il giorno venisse, i loro disii adempierono. Ma poi\nche a apparir cominciò l'aurora, sì come alla donna piacque\nlevatisi, acciò che questa cosa non si potesse presummere\nper alcuno, datigli alcuni panni assai cattivi e empiutagli\nla borsa di denari, pregandolo che questo tenesse celato,\navendogli prima mostrato che via tener dovesse a venir\ndentro a ritrovare il fante suo, per quello usciuolo onde\nera entrato il mise fuori.",
                                    "Egli, fatto dì chiaro, mostrando di venire di più lontano,\naperte le porte, entrò nel castello e ritrovò il suo fante;\nper che, rivestitosi de' panni suoi che nella valigia erano\ne volendo montare in sul cavallo del fante, quasi per divino\nmiracolo addivenne che li tre masnadieri che la sera davanti\nrubato l'aveano, per altro maleficio da lor fatto poco poi\nappresso presi, furono in quello castel menati; e per\nconfessione da loro medesimi fatta, gli fu restituito il suo\ncavallo, i panni e i denari, né ne perdé altro che un paio\ndi cintolini de' quali non sapevano i masnadieri che fatto\nse n'avessero. Per la qual cosa Rinaldo, Idio e san Giulian\nringraziando, montò a cavallo e sano e salvo ritornò a casa\nsua; e i tre masnadieri il dì seguente andaro a dare de'\ncalci a rovaio.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Tre giovani male il loro avere spendono, impoveriscono;\nde' quali un nepote con uno abate accontatosi, tornandosi a\ncasa per disperato, lui truova essere la figliuola del re\nd'Inghilterra, la quale lui per marito prende e de' suoi zii\nogni danno ristora, tornandogli in buono stato."
                                    }
                                },
                                "p": [
                                    "Furono con ammirazione ascoltati i casi di Rinaldo d'Asti\ndalle donne e da' giovani e la sua divozion commendata e\nIdio e san Giuliano ringraziati che al suo bisogno maggiore\ngli avevano prestato soccorso; né fu per ciò, quantunque\ncotal mezzo di nascoso si dicesse, la donna reputata sciocca\nche saputo aveva pigliare il bene che Idio a casa l'aveva\nmandato. E mentre che della buona notte che colei ebbe\nsoghignando si ragionava, Pampinea, che sé allato allato a\nFilostrato vedea, avvisando, sì come avvenne, che a lei la\nvolta dovesse toccare, in se stessa recatasi quel che\ndovesse dire cominciò a pensare; e, dopo il comandamento\ndella reina, non meno ardita che lieta così cominciò a\nparlare:",
                                    "–Valorose donne, quanto più si parla de' fatti della\nfortuna, tanto più, a chi vuole le sue cose ben riguardare,\nne resta a poter dire: e di ciò niuno dee aver maraviglia,\nse discretamente pensa che tutte le cose, le quali noi\nscioccamente nostre chiamiamo, sieno nelle sue mani, e per\nconseguente da lei, secondo il suo occulto giudicio, senza\nalcuna posa d'uno in altro e d'altro in uno successivamente,\nsenza alcuno conosciuto ordine da noi, esser da lei\npermutate. Il che, quantunque con piena fede in ogni cosa e\ntutto il giorno si mostri e ancora in alcune novelle di\nsopra mostrato sia, nondimeno, piacendo alla nostra reina\nche sopra ciò si favelli, forse non senza utilità degli\nascoltanti aggiugnerò alle dette una mia novella, la quale\navviso dovrà piacere.",
                                    "Fu già nella nostra città un cavaliere il cui nome fu\nmesser Tebaldo, il quale, secondo che alcuni vogliono, fu\nde' Lamberti, e altri affermano lui essere stato degli\nAgolanti, forse più dal mestier de' figliuoli di lui poscia\nfatto, conforme a quello che sempre gli Agolanti hanno fatto\ne fanno, prendendo argomento che da altro. Ma lasciando\nstare di quale delle due case si fosse, dico che esso fu ne'\nsuoi tempi ricchissimo cavaliere, e ebbe tre figliuoli, de'\nquali il primo ebbe nome Lamberto, il secondo Tedaldo e il\nterzo Agolante, già belli e leggiadri giovani, quantunque il\nmaggiore a diciotto anni non aggiugnesse, quando esso messer\nTebaldo ricchissimo venne a morte e loro, sì come a\nlegittimi suoi eredi, ogni suo bene e mobile e stabile\nlasciò. Li quali, veggendosi rimasi ricchissimi e di\ncontanti e di possessioni, senza alcuno altro governo che\ndel loro medesimo piacere, senza alcuno freno o ritegno\ncominciarono a spendere, tenendo grandissima famiglia e\nmolti e buoni cavalli e cani e uccelli e continuamente\ncorte, donando e armeggiando e faccendo ciò non solamente\nche a gentili uomini s'appartiene ma ancor quello che nello\nappetito loro giovenile cadeva di voler fare. Né lungamente\nfecero cotal vita, che il tesoro lasciato loro dal padre\nvenne meno; e non bastando alle cominciate spese solamente\nle loro rendite, cominciarono a impegnare e a vendere le\npossessioni: e oggi l'una e doman l'altra vendendo, appena\ns'avvidero che quasi al niente venuti furono e aperse loro\ngli occhi la povertà, li quali la ricchezza aveva tenuti\nchiusi.",
                                    "Per la qual cosa Lamberto, chiamati un giorno gli altri\ndue, disse loro qual fosse l'orrevolezza del padre stata e\nquanta la loro e quale la loro ricchezza e chente la povertà\nnella quale per lo disordinato loro spendere eran venuti; e\ncome seppe il meglio, avanti che più della loro miseria\napparisse, gli confortò con lui insieme a vendere quel poco\nche rimaso era loro e andarsene via: e così fecero. E senza\ncommiato chiedere o fare alcuna pompa di Firenze usciti, non\nsi ritennero sì furono in Inghilterra; e quivi, presa in\nLondra una casetta, faccendo sottilissime spese, agramente\ncominciarono a prestare a usura; e sì fu in questo loro\nfavorevole la fortuna, che in pochi anni grandissima\nquantità di denari avanzarono.",
                                    "Per la qual cosa con quelli, successivamente or l'uno or\nl'altro a Firenze tornandosi, gran parte delle loro\npossessioni ricomperarono e molte dell'altre comperar sopra\nquelle, e presero moglie; e continuamente in Inghilterra\nprestando, a attendere a' fatti loro un giovane lor nepote,\nche avea nome Allessandro, mandarono, e essi tutti e tre a\nFirenze, avendo dimenticato a qual partito gli avesse lo\nsconcio spendere altra volta recati, non obstante che in\nfamiglia tutti venuti fossero, più che mai\nstrabocchevolmente spendeano e erano sommamente creduti da\nogni mercatante, e d'ogni gran quantità di denari. Le quali\nspese alquanti anni aiutò lor sostenere la moneta da\nAlessandro lor mandata, il quale messo s'era in prestare a\nbaroni sopra castella e altre loro entrate, le quali da gran\nvantaggio bene gli rispondeano.",
                                    "E mentre così i tre fratelli largamente spendeano e\nmancando denari accattavano, avendo sempre la speranza ferma\nin Inghilterra, avvenne che, contra l'oppinion d'ogni uomo,\nnacque in Inghilterra una guerra tra il re e un suo\nfigliuolo, per la quale tutta l'isola si divise, e chi tenea\ncon l'uno e chi con l'altro; per la qual cosa furono tutte\nle castella de' baroni tolte a Alessandro, né alcuna altra\nrendita era che di niente gli rispondesse. E sperandosi che\ndi giorno in giorno tra 'l figliuolo e 'l padre dovesse\nesser pace, e per conseguente ogni cosa restituita a\nAlessandro, e merito e capitale, Alessandro dell'isola non\nsi partiva, e i tre fratelli che in Firenze erano in niuna\ncosa le loro spese grandissime limitavano, ogni giorno più\naccattando. Ma poi che in più anni niuno effetto seguir si\nvide alla speranza avuta, li tre fratelli non solamente la\ncredenza perderono ma, volendo coloro che aver doveano esser\npagati, furono subitamente presi; e non bastando al\npagamento le lor possessioni, per lo rimanente rimasono in\nprigione, e le lor donne e i figliuoli piccioletti qual se\nne andò in contado e qual qua e qual là assai poveramente in\narnese, più non sappiendo che aspettar si dovessono se non\nmisera vita sempre.",
                                    "Alessandro, il quale in Inghilterra la pace più anni\naspettata avea, veggendo che ella non venia e parendogli\nquivi non meno in dubbio della vita sua che invano dimorare,\ndiliberato di tornarsi in Italia, tutto soletto si mise in\ncammino. E per ventura di Bruggia uscendo, vide n'usciva\nsimilmente uno abate bianco con molti monaci accompagnato e\ncon molta famiglia e con gran salmeria avanti; al quale\nappresso venieno due cavalieri antichi e parenti del re, co'\nquali, sì come con conoscenti, Alessandro accontatosi, da\nloro in compagnia fu volentieri ricevuto.",
                                    "Camminando adunque Alessandro con costoro, dolcemente gli\ndomandò chi fossero i monaci che con tanta famiglia\ncavalcavano avanti e dove andassono. Al quale l'uno de'\ncavalieri rispose: “Questi che avanti cavalca è un\ngiovinetto nostro parente, nuovamente eletto abate d'una\ndelle maggiori badie d'Inghilterra; e per ciò che egli è più\ngiovane che per le leggi non è conceduto a sì fatta dignità,\nandiam noi con essolui a Roma a impetrare dal Santo Padre\nche nel difetto della troppo giovane età dispensi con lui, e\nappresso nella dignità il confermi: ma ciò non si vuol con\naltrui ragionare.”",
                                    "Camminando adunque il novello abate ora avanti e ora\nappresso alla sua famiglia, sì come noi tutto il giorno\nveggiamo per cammino avvenir de' signori, gli venne nel\ncammino presso di sé veduto Alessandro, il quale era giovane\nassai, di persona e di viso bellissimo, e, quanto alcuno\naltro esser potesse, costumato e piacevole e di bella\nmaniera: il quale maravigliosamente nella prima vista gli\npiacque quanto mai alcuna altra cosa gli fosse piaciuta; e\nchiamatolo a sé, con lui cominciò piacevolmente a ragionare\ne domandare chi fosse, donde venisse e dove andasse. Al\nquale Alessandro ogni suo stato liberamente aperse e\nsodisfece alla sua domanda, e sé a ogni suo servigio,\nquantunque poco potesse, offerse. L'abate, udendo il suo\nragionare bello e ordinato e più partitamente i suoi costumi\nconsiderando, e lui seco estimando, come che il suo mestiere\nfosse stato servile, esser gentile uomo, più del piacere di\nlui s'accese; e già pieno di compassion divenuto delle sue\nsciagure, assai familiarmente il confortò e gli disse che a\nbuona speranza stesse, per ciò che, se valente uom fosse,\nancora Idio il riporrebbe là onde la fortuna l'aveva gittato\ne più a alto: e pregollo che, poi verso Toscana andava, gli\npiacesse d'essere in sua compagnia, con ciò fosse cosa che\nesso là similmente andasse. Alessandro gli rendé grazie del\nconforto e sé a ogni suo comandamento disse esser presto.",
                                    "Camminando adunque l'abate, al quale nuove cose si volgean\nper lo petto del veduto Alessandro, avvenne che dopo più\ngiorni essi pervennero a una villa la quale non era troppo\nriccamente fornita d'alberghi. E volendo quivi l'abate\nalbergare, Alessandro in casa d'uno oste, il quale assai suo\ndimestico era, il fece smontare, e fecegli la sua camera\nfare nel meno disagiato luogo della casa. E quasi già\ndivenuto un siniscalco dell'abate, sì come colui che molto\nera pratico, come il meglio si poté per la villa allogata\ntutta la sua famiglia, chi qua e chi là, avendo l'abate\ncenato e già essendo buona pezza di notte e ogni uomo andato\na dormire, Alessandro domandò l'oste là dove esso potesse\ndormire.",
                                    "Al quale l'oste rispose: “In verità io non so: tu vedi che\nogni cosa è pieno e puoi veder me e la mia famiglia dormire\nsu per le panche; tuttavia nella camera dell'abate son certi\ngranai a' quali io ti posso menare e porovvi suso alcun\nletticello, e quivi, se ti piace, come meglio puoi questa\nnotte ti giaci.”",
                                    "A cui Alessandro disse: “Come andrò io nella camera\ndell'abate, che sai che è piccola e per istrettezza non v'è\npotuto giacere alcuno de' suoi monaci? Se io mi fossi di ciò\naccorto quando le cortine si tesero, io avrei fatto dormire\nsopra i granai i monaci suoi e io mi sarei stato dove i\nmonaci dormono.”",
                                    "Al quale l'oste disse: “L'opera sta pur così, e tu puoi,\nse tu vuogli, quivi stare il meglio del mondo. L'abate dorme\ne se' cortine son dinanzi: io vi ti porrò chetamente una\ncoltricetta, e dormiviti.”",
                                    "Alessandro, veggendo che questo si potea fare senza dare\nalcuna noia all'abate, vi s'accordò, e quanto più chetamente\npoté vi s'acconciò. L'abate, il quale non dormiva anzi alli\nsuoi nuovi disii fieramente pensava, udiva ciò che l'oste e\nAlessandro parlavano e similmente avea sentito dove\nAllessandro s'era a giacer messo; per che, seco stesso forte\ncontento, cominciò a dire: “Idio ha mandato tempo a' miei\ndisiri: se io nol prendo, per avventura simile a pezza non\nmi tornerà.”",
                                    "E diliberatosi del tutto di prenderlo, parendogli ogni cosa\ncheta per l'albergo, con sommessa voce chiamò Alessandro e\ngli disse che appresso lui si coricasse: il quale, dopo\nmolte disdette spogliatosi, vi si coricò. L'abate, postagli\nla mano sopra il petto, lo 'ncominciò a toccare non\naltramenti che sogliano fare le vaghe giovani i loro amanti:\ndi che Alessandro si maravigliò forte e dubitò non forse\nl'abate, da disonesto amor preso, si movesse a così\nfattamente toccarlo. La qual dubitazione, o per presunzione\no per alcuno atto che Alessandro facesse, subitamente\nl'abate conobbe e sorrise; e prestamente di dosso una\ncamiscia, ch'avea, cacciatasi, presa la mano d'Allessandro,\ne quella sopra il petto si pose dicendo: “Alessandro,\ncaccia via il tuo sciocco pensiero, e, cercando qui, conosci\nquello che io nascondo.” Alessandro, posta la mano sopra il\npetto dell'abate, trovò due poppelline tonde e sode e\ndilicate, non altramenti che se d'avorio fossono state; le\nquali egli trovate e conosciuto tantosto costei esser\nfemina, senza altro invito aspettare, prestamente\nabbracciatala la voleva basciare: quando ella gli disse:\n“Avanti che tu più mi t'avicini, attendi quello che io ti\nvoglio dire. Come tu puoi conoscere, io son femina e non\nuomo; e pulcella partitami da casa mia, al Papa andava che\nmi maritasse: o tua ventura o mia sciagura che sia, come\nl'altro dì ti vidi, sì di te m'accese Amore, che donna non\nfu mai che tanto amasse uomo. E per questo io ho diliberato\ndi volere te avanti che alcuno altro per marito: dove tu me\nper moglie non vogli, tantosto di qui ti diparti e nel tuo\nluogo ritorna.”",
                                    "Alessandro, quantunque non la conoscesse, avendo riguardo\nalla compagnia che ella avea, lei stimò dovere essere nobile\ne ricca, e bellissima la vedea: per che senza troppo lungo\npensiero rispose che, se questo a lei piacea, a lui era\nmolto a grado. Essa allora levatasi a sedere in su il letto,\ndavanti a una tavoletta dove Nostro Signore era effigiato\npostogli in mano uno anello, gli si fece sposare; e appresso\ninsieme abbracciatisi, con gran piacer di ciascuna delle\nparti quanto di quella notte restava si sollazzarono. E\npreso tra loro modo e ordine alli lor fatti, come il giorno\nvenne, Alessandro levatosi e per quindi della camera uscendo\ndonde era entrato, senza sapere alcuno ove la notte dormito\nsi fosse, lieto oltre misura con l'abate e con sua compagnia\nrientrò in cammino; e dopo molte giornate pervennero a Roma.",
                                    "E quivi, poi che alcun dì dimorati furono, l'abate con li\ndue cavalieri e con Alessandro senza più entrarono al Papa;\ne fatta la debita reverenza così cominciò l'abate a\nfavellare: “Santo Padre, sì come voi meglio che alcuno\naltro dovete sapere, ciascun che bene e onestamente vuol\nvivere dee, in quanto può, fuggire ogni cagione la quale a\naltramenti fare il potesse conducere; il che acciò che io,\nche onestamente viver disidero, potessi compiutamente fare,\nnell'abito nel qual mi vedete fuggita segretamente con\ngrandissima parte de' tesori del re d'Inghilterra mio padre\n(il quale al re di Scozia vecchissimo signore, essendo io\ngiovane come voi mi vedete, mi voleva per moglie dare), per\nqui venire, acciò che la vostra Santità mi maritasse, mi\nmisi in via. Né mi fece tanto la vecchiezza del re di Scozia\nfuggire, quanto la paura di non fare per la fragilità della\nmia giovanezza, se a lui maritata fossi, cosa che fosse\ncontra le divine leggi e contra l'onore del real sangue del\npadre mio. E così disposta venendo, Idio, il quale solo\nottimamente conosce ciò che fa mestiere a ciascuno, credo\nper la sua misericordia colui che a Lui piacea che mio\nmarito fosse mi pose avanti agli occhi: e quel fu questo\ngiovane” e mostrò Alessandro “il quale voi qui appresso di\nme vedete, li cui costumi e il cui valore son degni di\nqualunque gran donna, quantunque forse la nobiltà del suo\nsangue non sia così chiara come è la reale. Lui ho adunque\npreso e lui voglio, né mai alcuno altro n'avrò, che che se\nne debba parere al padre mio o a altrui; per che la\nprincipal cagione per la quale mi mossi è tolta via, ma\npiacquemi di fornire il mio cammino sì per visitare li santi\nluoghi e reverendi, de' quali questa città è piena, e la\nvostra Santità, e sì acciò che per voi il contratto\nmatrimonio tra Alessandro e me solamente nella presenza di\nDio io facessi aperto nella vostra e per conseguente degli\naltri uomini. Per che umilmente vi priego che quello che a\nDio e a me è piaciuto sia a grado a voi, e la vostra\nbenedizion ne doniate, acciò che con quella, sì come con più\ncertezza del piacere di Colui del quale voi sete vicario,\nnoi possiamo insieme all'onore di Dio e del vostro vivere e\nultimamente morire.”",
                                    "Maravigliossi Alessandro udendo la moglie esser figliuola\ndel re d'Inghilterra e di mirabile allegrezza occulta fu\nripieno: ma più si maravigliarono li due cavalieri e sì si\nturbarono, che, se in altra parte che davanti al Papa stati\nfossero, avrebbono a Alessandro e forse alla donna fatta\nvillania. D'altra parte il Papa si maravigliò assai e dello\nabito della donna e della sua elezione: ma conoscendo che\nindietro tornare non si potea, le volle del suo priego\nsodisfare. E primieramente racconsolati i cavalieri li quali\nturbati conoscea e in buona pace con la donna e con\nAlessandro rimessigli, diede ordine a quello che da far\nfosse. E il giorno posto da lui essendo venuto, davanti a\ntutti i cardinali e dimolti altri gran valenti uomini, li\nquali invitati a una grandissima festa da lui apparecchiata\neran venuti, fece venire la donna realmente vestita, la\nquale tanto bella e sì piacevol parea che meritamente da\ntutti era commendata, e simigliantemente Alessandro\nsplendidamente vestito, in apparenza e in costumi non miga\ngiovane che a usura avesse prestato ma più tosto reale, e\nda' due cavalieri molto onorato; e quivi da capo fece\nsolennemente le sponsalizie celebrare, e appresso, le nozze\nbelle e magnifiche fatte, con la sua benedizione gli\nlicenziò.",
                                    "Piacque a Alessandro e similmente alla donna, di Roma\npartendosi, di venire a Firenze, dove già la fama aveva la\nnovella recata; e quivi da' cittadini con sommo onore\nricevuti, fece la donna li tre fratelli liberare, avendo\nprima fatto ogn'uom pagare, e loro e le lor donne rimise\nnelle loro possessioni. Per la qual cosa con buona grazia di\ntutti Alessandro con la sua donna, menandone seco Agolante,\nsi partì di Firenze, e a Parigi venuti onorevolmente dal re\nricevuti furono.",
                                    "Quindi andarono i due cavalieri in Inghilterra e tanto col\nre adoperarono, che egli le rendé la grazia sua e con\ngrandissima festa lei e 'l suo genero ricevette; il quale\negli poco appresso con grandissimo onore fé cavaliere e\ndonogli la contea di Cornovaglia. Il quale fu da tanto e\ntanto seppe fare, che egli paceficò il figliulo col padre:\ndi che seguì gran bene all'isola, e egli n'acquistò l'amore\ne la grazia di tutti i paesani, e Agolante ricoverò tutto\nciò che aver vi doveano interamente e ricco oltre modo si\ntornò a Firenze, avendol prima il conte Alessandro cavalier\nfatto. Il conte poi con la sua donna gloriosamente visse; e,\nsecondo che alcuni voglion dire, tra col suo senno e valore\ne l'aiuto del suocero egli conquistò poi la Scozia e funne\nre coronato.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Landolfo Rufolo, impoverito, divien corsale e da' genovesi\npreso rompe in mare e sopra una cassetta di gioie carissime\npiena scampa; e in Gurfo ricevuto da una femina, ricco si\ntorna a casa sua."
                                    }
                                },
                                "p": [
                                    "La Lauretta appresso Pampinea sedea; la qual, veggendo lei\nal glorioso fine della sua novella, senza altro aspettare a\nparlar cominciò in cotal guisa:",
                                    "–Graziosissime donne, niuno atto della fortuna, secondo il\nmio giudicio, si può veder maggiore che vedere uno d'infima\nmiseria a stato reale elevare, come la novella di Pampinea\nn'ha mostrato essere al suo Alessandro adivenuto. E per ciò\nche a qualunque della proposta materia da quinci innanzi\nnovellerà converrà che infra questi termini dica, non mi\nvergognerò io di dire una novella, la quale, ancora che\nmiserie maggiori in sé contenga, non per ciò abbia così\nsplendida riuscita. Ben so che, pure a quella avendo\nriguardo, con minor diligenzia fia la mia udita: ma altro\nnon potendo sarò scusata.",
                                    "Credesi che la marina da Reggio a Gaeta sia quasi la più\ndilettevole parte d'Italia; nella quale assai presso a\nSalerno è una costa sopra il mare riguardante, la quale gli\nabitanti chiamano la costa d'Amalfi, piena di picciole\ncittà, di giardini e di fontane e d'uomini ricchi e\nprocaccianti in atto di mercatantia sì come alcuni altri.\nTralle quali cittadette n'è una chiamata Ravello, nella\nquale, come che oggi v'abbia di ricchi uomini, ve n'ebbe già\nuno il quale fu ricchissimo, chiamato Landolfo Rufolo; al\nquale non bastando la sua ricchezza, disiderando di\nradoppiarla, venne presso che fatto di perder con tutta\nquella se stesso.",
                                    "Costui adunque, sì come usanza suole esser de' mercatanti,\nfatti suoi avvisi, comperò un grandissimo legno e quello\ntutto, di suoi denari, caricò di varie mercatantie e andonne\ncon esse in Cipri. Quivi, con quelle qualità medesime di\nmercatantie che egli aveva portate, trovò essere più altri\nlegni venuti; per la qual cagione non solamente gli convenne\nfar gran mercato di ciò che portato avea, ma quasi, se\nspacciar volle le cose sue, gliele convenne gittar via:\nlaonde egli fu vicino al disertarsi. E portando egli di\nquesta cosa seco gravissima noia, non sappiendo che farsi e\nveggendosi di ricchissimo uomo in brieve tempo quasi povero\ndivenuto, pensò o morire o rubando ristorare i danni suoi,\nacciò che là onde ricco partito s'era povero non tornasse. E\ntrovato comperatore del suo gran legno, con quegli denari e\ncon gli altri che della sua mercatantia avuti avea comperò\nun legnetto sottile da corseggiare e quello d'ogni cosa\noportuna a tal servigio armò e guernì ottimamente, e diessi\na far sua della roba d'ogni uomo e massimamente sopra i\nturchi.",
                                    "Al qual servigio gli fu molto più la fortuna benivola che\nalla mercatantia stata non era. Egli, forse infra uno anno,\nrubò e prese tanti legni di turchi, che egli si trovò non\nsolamente avere racquistato il suo che in mercatantia avea\nperduto ma di gran lunga quello aver raddoppiato. Per la\nqual cosa, gastigato dal primo dolore della perdita,\nconoscendo che egli aveva assai, per non incappar nel\nsecondo a se medesimo dimostrò quello che aveva, senza voler\npiù, dovergli bastare: e per ciò si dispose di tornarsi con\nesso a casa sua. E pauroso della mercatantia, non s'impacciò\nd'investire altramenti i suoi denari, ma con quello legnetto\ncol quale guadagnati gli avea, dato de' remi in acqua, si\nmise al ritornare. E già nell'Arcipelago venuto, levandosi\nla sera uno scilocco, il quale non solamente era contrario\nal suo cammino ma ancora faceva grossissimo il mare, il\nquale il suo picciolo legno non avrebbe bene potuto\ncomportare, in uno seno di mare, il quale una piccola\nisoletta faceva da quello vento coperto, si raccolse, quivi\nproponendo d'aspettarlo migliore. Nel quale seno poco stante\ndue gran cocche di genovesi, le quali venivano di\nCostantinopoli, per fuggir quello che Landolfo fuggito avea,\ncon fatica pervennero; le genti delle quali, veduto il\nlegnetto e chiusagli la via da potersi partire, udendo di\ncui egli era e già per fama conoscendol ricchissimo, sì come\nuomini naturalmente vaghi di pecunia e rapaci a doverlo aver\nsi disposero. E messa in terra parte della lor gente con\nbalestra e bene armata, in parte la fecero andare che de'\nlegnetto neuna persona, se saettato esser non volea, poteva\ndiscendere; e essi, fattisi tirare a' paliscalmi e aiutati\ndal mare, s'accostarono al picciol legno di Landolfo e\nquello con piccola fatica in picciolo spazio, con tutta la\nciurma senza perderne uomo, ebbero a man salva: e fatto\nvenire sopra l'una delle lor cocche Landolfo e ogni cosa del\nlegnetto tolta, quello sfondolarono lui in un povero\nfarsettino ritenendo.",
                                    "Il dì seguente, mutatosi il vento, le cocche ver Ponente\nvegnendo fer vela e tutto quel dì prosperamente vennero al\nlor viaggio; ma nel fare della sera si mise un vento\ntempestoso, il qual faccendo i mari altissimi divise le due\ncocche l'una dall'altra. E per forza di questo vento\naddivenne che quella sopra la quale era il misero e povero\nLandolfo con grandissimo impeto di sopra all'isola di\nCifalonia percosse in una secca, e non altramenti che un\nvetro percosso a un muro tutta s'aperse e si stritolò: di\nche i miseri dolenti che sopra quella erano, essendo già il\nmare tutto pieno di mercatantie che notavano e di casse e di\ntavole, come in così fatti casi suole avvenire, quantunque\nobscurissima notte fosse e il mare grossissimo e gonfiato,\nnotando quegli che notar sapevano, s'incominciarono a\nappiccare a quelle cose che per ventura lor si paravan\ndavanti.",
                                    "Intra li quali il misero Landolfo, ancora che molte volte\nil dì davanti la morte chiamata avesse, seco eleggendo di\nvolerla più tosto che di tornare a casa sua povero come si\nvedea, vedendola presta n'ebbe paura: e, come gli altri,\nvenutagli alle mani una tavola, a quella s'apiccò, se forse\nIdio, indugiando egli l'affogare, gli mandasse qualche aiuto\nallo scampo suo; e a cavallo a quella, come meglio poteva,\nveggendosi sospinto dal mare e dal vento ora in qua e ora in\nlà, si sostenne infino al chiaro giorno. Il quale veduto,\nguardandosi egli da torno, niuna cosa altro che nuvoli e\nmare vedea e una cassa la quale sopra l'onde del mare\nnotando talvolta con grandissima paura di lui gli\ns'appressava, temendo non quella cassa forse il percotesse\nper modo che gli noiasse; e sempre che presso gli venia,\nquando potea con mano, come che poca forza n'avesse, la\nlontanava. Ma come che il fatto s'andasse, adivenne che\nsolutosi subitamente nell'aere un groppo di vento e percosso\nnel mare sì grande in questa cassa diede e la cassa nella\ntavola sopra la quale Landolfo era, che, riversata, per\nforza Landolfo lasciatala andò sotto l'onde e ritornò suso\nnotando, più da paura che da forza aiutato, e vide da sé\nmolto dilungata la tavola: per che, temendo non potere a\nessa pervenire, s'appressò alla cassa la quale gli era assai\nvicina, e sopra il coperchio di quella posto il petto, come\nmeglio poteva, con le braccia la reggeva diritta. E in\nquesta maniera, gittato dal mare ora in qua e ora in là,\nsenza mangiare, sì come colui che non aveva che, e bevendo\npiù che non avrebbe voluto, senza sapere ove si fosse o\nvedere altro che mare, dimorò tutto quel giorno e la notte\nvegnente.",
                                    "Il dì seguente appresso, o piacer di Dio o forza di vento\nche 'l facesse, costui divenuto quasi una spugna, tenendo\nforte con ammendune le mani gli orli della cassa a quella\nguisa che far veggiamo a coloro che per affogar sono quando\nprendono alcuna cosa, pervenne al lito dell'isola di Gurfo,\ndove una povera feminetta per ventura suoi stovigli con la\nrena e con l'acqua salsa lavava e facea belli. La quale,\ncome vide costui avvicinarsi, non conoscendo in lui alcuna\nforma, dubitando e gridando si trasse indietro. Questi non\npotea favellare e poco vedea, e per ciò niente le disse; ma\npur, mandandolo verso la terra il mare, costei conobbe la\nforma della cassa, e più sottilmente guardando e vedendo\nconobbe primieramente le braccia stese sopra la cassa,\nquindi appresso ravisò la faccia e quello esser che era\ns'immaginò. Per che, da compassion mossa, fattasi alquanto\nper lo mare, che già era tranquillo, e per li capelli\npresolo, con tutta la cassa il tirò in terra e quivi, con\nfatica le mani dalla cassa sviluppategli e quella posta in\ncapo a una sua figlioletta che con lei era, lui come un\npiccol fanciullo ne portò nella terra: e in una stufa\nmessolo, tanto lo stropicciò e con acqua calda lavò, che in\nlui ritornò lo smarrito calore e alquante delle perdute\nforze. E quando tempo le parve trattonelo, con alquanto di\nbuon vino e di confetto il riconfortò, e alcun giorno come\npoté il meglio il tenne, tanto che esso, le forze\nrecuperate, conobbe là dove era. Per che alla buona femina\nparve di dovergli la sua cassa rendere, la qual salvata gli\navea, e di dirgli che omai procacciasse sua ventura; e così\nfece.",
                                    "Costui, che di cassa non si ricordava, pur la prese,\npresentandogliele la buona femina, avvisando quella non\npotere sì poco valere, che alcun dì non gli facesse le\nspese; e trovandola molto leggiera assai mancò della sua\nsperanza. Nondimeno, non essendo la buona femina in casa, la\nsconficcò per vedere che dentro vi fosse: e trovò in quella\nmolte preziose pietre e legate e sciolte, delle quali egli\nalquanto s'intendea: le quali veggendo e di gran valor\nconoscendole, lodando Idio che ancora abbandonare non\nl'aveva voluto, tutto si riconfortò. Ma sì come colui che in\npiccol tempo fieramente era stato balestrato dalla fortuna\ndue volte, dubitando della terza, pensò convenirgli molta\ncautela avere a voler quelle cose poter conducere a casa\nsua: per che in alcuni stracci, come meglio poté, ravoltele,\ndisse alla buona femina che più di cassa non aveva bisogno,\nma che, se le piacesse, un sacco gli donasse e avessesi\nquella.",
                                    "La buona femina il fece volentieri; e costui, rendutele\nquelle grazie le quali poteva maggiori del beneficio da lei\nricevuto, recatosi suo sacco in collo, da lei si partì; e\nmontato sopra una barca passò a Brandizio, e di quindi,\nmarina marina, si condusse infino a Trani, dove trovati de'\nsuoi cittadini, li quali eran drappieri, quasi per l'amor di\nDio fu da lor rivestito, avendo esso già loro tutti li suoi\naccidenti narrati fuori che della cassa; e oltre a questo\nprestatogli cavallo e datagli compagnia, infino a Ravello,\ndove del tutto diceva di voler tornare, il rimandarono.",
                                    "Quivi parendogli esser sicuro, ringraziando Idio che\ncondotto ve lo avea, sciolse il suo sacchetto: e con più\ndiligenzia cercata ogni cosa che prima fatto non avea, trovò\nsé avere tante e sì fatte pietre, che, a convenevole pregio\nvendendole e ancor meno, egli era il doppio più ricco che\nquando partito s'era. E trovato modo di spacciar le sue\npietre, infino a Gurfo mandò una buona quantità di denari,\nper merito del servigio ricevuto alla buona femina che di\nmare l'avea tratto, e il simigliante fece a Trani a coloro\nche rivestito l'aveano; e il rimanente, senza più voler\nmercatare, si ritenne, e onorevolemente visse infino alla\nfine.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "Andreuccio da Perugia, venuto a Napoli a comperar cavalli,\nin una notte da tre gravi accidenti soprapreso, da tutti\nscampato con un rubino si torna a casa sua."
                                    }
                                },
                                "p": [
                                    "–Le pietre da Landolfo trovate–cominciò la Fiammetta,\nalla quale del novellare la volta toccava–m'hanno alla\nmemoria tornata una novella non guari meno di pericoli in sé\ncontenente che la narrata dalla Lauretta, ma in tanto\ndifferente da essa, in quanto quegli forse in più anni e\nquesti nello spazio d'una sola notte addivennero, come\nudirete.",
                                    "Fu, secondo che io già intesi, in Perugia un giovane il cui\nnome era Andreuccio di Pietro, cozzone di cavalli; il quale,\navendo inteso che a Napoli era buon mercato di cavalli,\nmessisi in borsa cinquecento fiorin d'oro, non essendo mai\npiù fuori di casa stato, con altri mercatanti là se n'andò:\ndove giunto una domenica sera in sul vespro, dall'oste suo\ninformato la seguente mattina fu in sul Mercato, e molti ne\nvide e assai ne gli piacquero e di più e più mercato tenne,\nné di niuno potendosi accordare, per mostrare che per\ncomperar fosse, sì come rozzo e poco cauto più volte in\npresenza di chi andava e di chi veniva trasse fuori questa\nsua borsa de' fiorini che aveva.",
                                    "E in questi trattati stando, avendo esso la sua borsa\nmostrata, avvenne che una giovane ciciliana bellissima, ma\ndisposta per piccol pregio a compiacere a qualunque uomo,\nsenza vederla egli, passò appresso di lui e la sua borsa\nvide e subito seco disse: “Chi starebbe meglio di me se\nquegli denari fosser miei?” e passò oltre. Era con questa\ngiovane una vecchia similmente ciciliana, la quale, come\nvide Andreuccio, lasciata oltre la giovane andare,\naffettuosamente corse a abbracciarlo: il che la giovane\nveggendo, senza dire alcuna cosa, da una delle parti la\ncominciò a attendere. Andreuccio, alla vecchia rivoltosi e\nconosciutala, le fece gran festa, e promettendogli essa di\nvenire a lui all'albergo, senza quivi tenere troppo lungo\nsermone, si partì: e Andreuccio si tornò a mercatare ma\nniente comperò la mattina. La giovane, che prima la borsa\nd'Andreuccio e poi la contezza della sua vecchia con lui\naveva veduta, per tentare se modo alcuno trovar potesse a\ndovere aver quelli denari, o tutti o parte, cautamente\nincominciò a domandare chi colui fosse o donde e che quivi\nfacesse e come il conoscesse. La quale ogni cosa così\nparticularmente de' fatti d'Andreuccio le disse come avrebbe\nper poco detto egli stesso, sì come colei che lungamente in\nCicilia col padre di lui e poi a Perugia dimorata era, e\nsimilmente le contò dove tornasse e perché venuto fosse.",
                                    "La giovane, pienamente informata e del parentado di lui e\nde' nomi, al suo appetito fornire con una sottil malizia,\nsopra questo fondò la sua intenzione; e a casa tornatasi,\nmise la vecchia in faccenda per tutto il giorno acciò che a\nAndreuccio non potesse tornare; e presa una sua fanticella,\nla quale essa assai bene a così fatti servigi aveva\nammaestrata, in sul vespro la mandò all'albergo dove\nAndreuccio tornava.",
                                    "La qual, quivi venuta, per ventura lui medesimo e solo\ntrovò in su la porta e di lui stesso il domandò. Alla quale\ndicendole egli che era desso, essa, tiratolo da parte,\ndisse: “Messere, una gentil donna di questa terra, quando\nvi piacesse, vi parleria volentieri.” Il quale vedendola,\ntutto postosi mente e, parendogli essere un bel fante della\npersona, s'avvisò questa donna dover di lui essere\ninnamorata, quasi altro bel giovane che egli non si trovasse\nallora in Napoli, e prestamente rispose che era\napparecchiato e domandolla dove e quando questa donna parlar\ngli volesse.",
                                    "A cui la fanticella rispose: “Messere, quando di venir vi\npiaccia, ella v'attende in casa sua.”",
                                    "Andreuccio presto, senza alcuna cosa dir nell'albergo,\ndisse: “Or via mettiti avanti, io ti verrò appresso.”",
                                    "Laonde la fanticella a casa di costei il condusse, la quale\ndimorava in una contrada chiamata Malpertugio, la quale\nquanto sia onesta contrada il nome medesimo il dimostra. Ma\nesso, niente di ciò sappiendo né suspicando, credendosi in\nuno onestissimo luogo andare e a una cara donna,\nliberamente, andata la fanticella avanti, se n'entrò nella\nsua casa; e salendo su per le scale, avendo la fanticella\ngià la sua donna chiamata e detto “Ecco Andreuccio”, la\nvide in capo della scala farsi a aspettarlo.",
                                    "Ella era ancora assai giovane, di persona grande e con\nbellissimo viso, vestita e ornata assai orrevolemente; alla\nquale come Andreuccio fu presso, essa incontrogli da tre\ngradi discese con le braccia aperte, e avvinghiatogli il\ncollo alquanto stette senza alcuna cosa dire, quasi da\nsoperchia tenerezza impedita; poi lagrimando gli basciò la\nfronte e con voce alquanto rotta disse: “O Andreuccio mio,\ntu sii il ben venuto!”",
                                    "Esso, maravigliandosi di così tenere carezze, tutto\nstupefatto rispose: “Madonna, voi siate la ben trovata!”",
                                    "Ella appresso, per la man presolo, suso nella sua sala il\nmenò e di quella, senza alcuna altra cosa parlare, con lui\nnella sua camera se n'entrò, la quale di rose, di fiori\nd'aranci e d'altri odori tutta oliva, là dove egli un\nbellissimo letto incortinato e molte robe su per le stanghe,\nsecondo il costume di là, e altri assai belli e ricchi\narnesi vide; per le quali cose, sì come nuovo, fermamente\ncredette lei dovere essere non men che gran donna.",
                                    "E postisi a sedere insieme sopra una cassa che appiè del\nsuo letto era, così gli cominciò a parlare: “Andreuccio, io\nsono molto certa che tu ti maravigli e delle carezze le\nquali io ti fo e delle mie lagrime, sì come colui che non mi\nconosci e per avventura mai ricordar non m'udisti. Ma tu\nudirai tosto cosa la quale più ti farà forse maravigliare,\nsì come è che io sia tua sorella; e dicoti che, poi che Idio\nm'ha fatta tanta grazia che io anzi la mia morte ho veduto\nalcuno de' miei fratelli, come che io disideri di vedervi\ntutti, io non morrò a quella ora che io consolata non muoia.\nE se tu forse questo mai più non udisti, io tel vo' dire.\nPietro, mio padre e tuo, come io credo che tu abbi potuto\nsapere, dimorò lungamente in Palermo, e per la sua bontà e\npiacevolezza vi fu e è ancora da quegli che il conobbero\namato assai. Ma tra gli altri che molto l'amarono, mia\nmadre, che gentil donna fu e allora era vedova, fu quella\nche più l'amò, tanto che, posta giù la paura del padre e de'\nfratelli e il suo onore, in tal guisa con lui si dimesticò,\nche io ne nacqui e sonne qual tu mi vedi. Poi, sopravenuta\ncagione a Pietro di partirsi di Palermo e tornare in\nPerugia, me con la mia madre piccola fanciulla lasciò, né\nmai, per quello che io sentissi, più né di me né di lei si\nricordò: di che io, se mio padre stato non fosse, forte il\nriprenderei avendo riguardo alla ingratitudine di lui verso\nmia madre mostrata (lasciamo stare allo amore che a me come\na sua figliuola non nata d'una fante né di vil femina dovea\nportare), la quale le sue cose e sé parimente, senza sapere\naltrimenti chi egli si fosse, da fedelissimo amor mossa\nrimise nelle sue mani. Ma che è? Le cose mal fatte e di gran\ntempo passate sono troppo più agevoli a riprendere che a\nemendare: la cosa andò pur così. Egli mi lasciò piccola\nfanciulla in Palermo, dove, cresciuta quasi come io mi sono,\nmia madre, che ricca donna era, mi diede per moglie a uno da\nGergenti, gentile uomo e da bene, il quale per amor di mia\nmadre e di me tornò a stare in Palermo; e quivi, come colui\nche è molto guelfo, cominciò a avere alcuno trattato col\nnostro re Carlo. Il quale, sentito dal re Federigo prima che\ndare gli si potesse effetto, fu cagione di farci fuggire di\nCicilia quando io aspettava essere la maggior cavalleressa\nche mai in quella isola fosse; donde, prese quelle poche\ncose che prender potemmo (poche dico per rispetto alle molte\nle quali avavamo), lasciate le terre e li palazzi, in questa\nterra ne rifuggimmo, dove il re Carlo verso di noi trovammo\nsì grato che, ristoratici in parte li danni li quali per lui\nricevuti avavamo, e possessioni e case ci ha date, e dà\ncontinuamente al mio marito, e tuo cognato che è, buona\nprovisione, sì come tu potrai ancor vedere. E in questa\nmaniera son qui, dove io, la buona mercé di Dio e non tua,\nfratel mio dolce, ti veggio.”",
                                    "E così detto, da capo il rabbracciò e ancora teneramente\nlagrimando gli basciò la fronte.",
                                    "Andreuccio, udendo questa favola così ordinatamente, così\ncompostamente detta da costei, alla quale in niuno atto\nmoriva la parola tra' denti né balbettava la lingua, e\nricordandosi esser vero che il padre era stato in Palermo e\nper se medesimo de' giovani conoscendo i costumi, che\nvolentieri amano nella giovanezza, e veggendo le tenere\nlagrime, gli abbracciari e gli onesti basci, ebbe ciò che\nella diceva più che per vero: e poscia che ella tacque, le\nrispose: “Madonna, egli non vi dee parer gran cosa se io mi\nmaraviglio: per ciò che nel vero, o che mio padre, per che\nche egli sel facesse, di vostra madre e di voi non\nragionasse giammai, o che, se egli ne ragionò, a mia notizia\nvenuto non sia, io per me niuna conscienza aveva di voi se\nnon come se non foste; e èmmi tanto più caro l'avervi qui\nmia sorella trovata, quanto io ci sono più solo e meno\nquesto sperava. E nel vero io non conosco uomo di sì alto\naffare al quale voi non doveste esser cara, non che a me che\nun picciolo mercatante sono. Ma d'una cosa vi priego mi\nfacciate chiaro: come sapeste voi che io qui fossi?”",
                                    "Al quale ella rispose: “Questa mattina mel fé sapere una\npovera femina la qual molto meco si ritiene, per ciò che con\nnostro padre, per quello che ella mi dica, lungamente e in\nPalermo e in Perugia stette; e se non fosse che più onesta\ncosa mi parea che tu a me venissi in casa tua che io a te\nnell'altrui, egli ha gran pezza che io a te venuta sarei.”",
                                    "Appresso queste parole ella cominciò distintamente a\ndomandare di tutti i suoi parenti nominatamente, alla quale\ndi tutti Andreuccio rispose, per questo ancora più credendo\nquello che meno di creder gli bisognava.",
                                    "Essendo stati i ragionamenti lunghi e il caldo grande, ella\nfece venire greco e confetti e fé dar bere a Andreuccio; il\nquale dopo questo partir volendosi, per ciò che ora di cena\nera, in niuna guisa il sostenne, ma sembiante fatto di forte\nturbarsi abbracciandol disse: “Ahi lassa me, ché assai\nchiaro conosco come io ti sia poco cara! Che è a pensare che\ntu sii con una tua sorella mai più da te non veduta, e in\ncasa sua, dove, qui venendo, smontato esser dovresti, e\nvogli di quella uscire per andare a cenare all'albergo? Di\nvero tu cenerai con esso meco: e perché mio marito non ci\nsia, di che forte mi grava, io ti saprò bene secondo donna\nfare un poco d'onore.”",
                                    "Alla quale Andreuccio, non sappiendo altro che rispondersi,\ndisse: “Io v'ho cara quanto sorella si dee avere, ma se io\nnon ne vado, io sarò tutta sera aspettato a cena e farò\nvillania.”",
                                    "E ella allora disse: “Lodato sia Idio, se io non ho in\ncasa per cui mandare a dire che tu non sii aspettato! benché\ntu faresti assai maggior cortesia, e tuo dovere, mandare a\ndire a' tuoi compagni che qui venissero a cenare, e poi, se\npure andare te ne volessi, ve ne potresti tutti andar di\nbrigata.”",
                                    "Andreuccio rispose che de' suoi compagni non volea quella\nsera, ma, poi che pure a grado l'era, di lui facesse il\npiacer suo. Ella allora fé vista di mandare a dire\nall'albergo che egli non fosse atteso a cena; e poi, dopo\nmolti altri ragionamenti, postisi a cena e splendidamente di\npiù vivande serviti, astutamente quella menò per lunga\ninfino alla notte obscura; e essendo da tavola levati e\nAndreuccio partir volendosi, ella disse che ciò in niuna\nguisa sofferrebbe, per ciò che Napoli non era terra da\nandarvi per entro di notte, e massimamente un forestiere; e\nche come che egli a cena non fosse atteso aveva mandato a\ndire, così aveva dello albergo fatto il somigliante. Egli,\nquesto credendo e dilettandogli, da falsa credenza\ningannato, d'esser con costei, stette. Furono adunque dopo\ncena i ragionamenti molti e lunghi non senza cagione tenuti;\ne essendo della notte una parte passata, ella, lasciato\nAndreuccio a dormire nella sua camera con un piccol\nfanciullo che gli mostrasse se egli volesse nulla, con le\nsue femine in un'altra camera se n'andò.",
                                    "Era il caldo grande: per la qual cosa Andreuccio,\nveggendosi solo rimaso, subitamente si spogliò in farsetto e\ntrassesi i panni di gamba e al capo del letto gli si pose; e\nrichiedendo il naturale uso di dovere diporre il superfluo\npeso del ventre, dove ciò si facesse domandò quel fanciullo,\nil quale nell'uno de' canti della camera gli mostrò uno\nuscio e disse: Andate là entro.” Andreuccio dentro\nsicuramente passato, gli venne per ventura posto il piè\nsopra una tavola, la quale dalla contraposta parte sconfitta\ndal travicello sopra il quale era, per la qual cosa\ncapolevando questa tavola con lui insieme se n'andò quindi\ngiuso: e di tanto l'amò Idio, che niuno male si fece nella\ncaduta, quantunque alquanto cadesse da alto, ma tutto della\nbruttura, della quale il luogo era pieno, s'imbrattò. Il\nquale luogo, acciò che meglio intendiate e quello che è\ndetto e ciò che segue, come stesse vi mostrerò. Egli era in\nun chiassetto stretto, come spesso tra due case veggiamo:\nsopra due travicelli, tra l'una casa e l'altra posti, alcune\ntavole eran confitte e il luogo da seder posto, delle quali\ntavole quella che con lui cadde era l'una.",
                                    "Ritrovandosi adunque là giù nel chiassetto Andreuccio,\ndolente del caso, cominciò a chiamare il fanciullo; ma il\nfanciullo, come sentito l'ebbe cadere, così corse a dirlo\nalla donna. La quale, corsa alla sua camera, prestamente\ncercò se i suoi panni v'erano; e trovati i panni e con essi\ni denari, li quali esso non fidandosi mattamente sempre\nportava addosso, avendo quello a che ella di Palermo,\nsirocchia d'un perugin faccendosi, aveva teso il lacciuolo,\npiù di lui non curandosi prestamente andò a chiuder l'uscio\ndel quale egli era uscito quando cadde.",
                                    "Andreuccio, non rispondendogli il fanciullo, cominciò più\nforte a chiamare: ma ciò era niente. Per che egli, già\nsospettando e tardi dello inganno cominciandosi a accorgere,\nsalito sopra un muretto che quello chiassolino dalla strada\nchiudea e nella via disceso, all'uscio della casa, il quale\negli molto ben riconobbe, se n'andò, e quivi invano\nlungamente chiamò e molto il dimenò e percosse. Di che egli\npiagnendo, come colui che chiara vedea la sua disaventura,\ncominciò a dire: “Oimè lasso, in come piccol tempo ho io\nperduti cinquecento fiorini e una sorella!”",
                                    "E dopo molte altre parole, da capo cominciò a battere\nl'uscio e a gridare; e tanto fece così, che molti de'\ncircunstanti vicini, desti, non potendo la noia sofferire,\nsi levarono; e una delle servigiali della donna, in vista\ntutta sonnocchiosa, fattasi alla finestra proverbiosamente\ndisse: “Chi picchia là giù?”",
                                    "“Oh!” disse Andreuccio “o non mi conosci tu? Io sono\nAndreuccio, fratello di madama Fiordaliso.”",
                                    "Al quale ella rispose: “Buono uomo, se tu hai troppo\nbevuto, va dormi e tornerai domattina; io non so che\nAndreuccio né che ciance son quelle che tu di'; va in buona\nora e lasciaci dormir, se ti piace.”",
                                    "“Come” disse Andreuccio “non sai che io mi dico? Certo\nsì sai; ma se pur son così fatti i parentadi di Cicilia, che\nin sì piccol termine si dimentichino, rendimi almeno i panni\nmiei, li quali lasciati v'ho, e io m'andrò volentier con\nDio.”",
                                    "Al quale ella quasi ridendo disse: “Buono uomo, e' mi par\nche tu sogni”, e il dir questo e il tornarsi dentro e\nchiuder la finestra fu una cosa.",
                                    "Di che Andreuccio, già certissimo de' suoi danni, quasi per\ndoglia fu presso a convertire in rabbia la sua grande ira, e\nper ingiuria propose di rivolere quello che per parole\nriaver non potea; per che da capo, presa una gran pietra,\ncon troppi maggior colpi che prima fieramente cominciò a\npercuoter la porta. La qual cosa molti de' vicini avanti\ndestisi e levatisi, credendo lui essere alcuno spiacevole il\nquale queste parole fingesse per noiare quella buona femina,\nrecatosi a noia il picchiare il quale egli faceva, fattisi\nalle finestre, non altramenti che a un can forestiere tutti\nquegli della contrada abbaiano adosso, cominciarono a dire:\n“Questa è una gran villania a venire a questa ora a casa le\nbuone femine e dire queste ciance; deh! va con Dio, buono\nuomo; lasciaci dormir, se ti piace; e se tu hai nulla a far\ncon lei, tornerai domane, e non ci dar questa seccaggine\nstanotte.”",
                                    "Dalle quali parole forse assicurato uno che dentro dalla\ncasa era, ruffiano della buona femina, il quale egli né\nveduto né sentito avea, si fece alle finestre e con una boce\ngrossa, orribile e fiera disse: “Chi è laggiù?”",
                                    "Andreuccio, a quella voce levata la testa, vide uno il\nquale, per quel poco che comprender poté, mostrava di dovere\nessere un gran bacalare, con una barba nera e folta al\nvolto, e come se del letto o da alto sonno si levasse\nsbadigliava e stropicciavasi gli occhi: a cui egli, non\nsenza paura, rispose: “Io sono un fratello della donna di\nlà entro.”",
                                    "Ma colui non aspettò che Andreuccio finisse la risposta,\nanzi più rigido assai che prima disse: “Io non so a che io\nmi tegno che io non vegno là giù, e deati tante bastonate\nquante io ti vegga muovere, asino fastidioso e ebriaco che\ntu dei essere, che questa notte non ci lascerai dormire\npersona”; e tornatosi dentro serrò la finestra.",
                                    "Alcuni de' vicini, che meglio conoscieno la condizion di\ncolui, umilmente parlando a Andreuccio dissero: “Per Dio,\nbuono uomo, vatti con Dio, non volere stanotte essere ucciso\ncostì: vattene per lo tuo migliore.”",
                                    "Laonde Andreuccio, spaventato dalla voce di colui e dalla\nvista e sospinto da' conforti di coloro li quali gli pareva\nche da carità mossi parlassero, doloroso quanto mai alcuno\naltro e de' suoi denar disperato, verso quella parte onde il\ndì aveva la fanticella seguita, senza saper dove s'andasse,\nprese la via per tornarsi all'albergo. E a se medesimo\ndispiacendo per lo puzzo che a lui di lui veniva, disideroso\ndi volgersi al mare per lavarsi, si torse a man sinistra e\nsu per una via chiamata la Ruga Catalana si mise. E verso\nl'alto della città andando, per ventura davanti si vide due\nche verso di lui con una lanterna in mano venieno, li quali\ntemendo non fosser della famiglia della corte o altri uomini\na mal far disposti, per fuggirli, in un casolare, il qual si\nvide vicino, pianamente ricoverò. Ma costoro, quasi come a\nquello proprio luogo inviati andassero, in quel medesimo\ncasolare se n'entrarono; e quivi l'un di loro, scaricati\ncerti ferramenti che in collo avea, con l'altro insieme\ngl'incominciò a guardare, varie cose sopra quegli\nragionando.",
                                    "E mentre parlavano, disse l'uno: “Che vuol dir questo? Io\nsento il maggior puzzo che mai mi paresse sentire”; e\nquesto detto, alzata alquanto la lanterna, ebber veduto il\ncattivel d'Andreuccio, e stupefatti domandar: “Chi è là?”",
                                    "Andreuccio taceva, ma essi avvicinatiglisi con lume il\ndomandarono che quivi così brutto facesse: alli quali\nAndreuccio ciò che avvenuto gli era narrò interamente.\nCostoro, imaginando dove ciò gli potesse essere avvenuto,\ndissero fra sé: “Veramente in casa lo scarabone Buttafuoco\nfia stato questo.”",
                                    "E a lui rivolti, disse l'uno: “Buono uomo, come che tu\nabbi perduti i tuoi denari, tu hai molto a lodare Idio che\nquel caso ti venne che tu cadesti né potesti poi in casa\nrientrare: per ciò che, se caduto non fossi, vivi sicuro\nche, come prima adormentato ti fossi, saresti stato amazzato\ne co' denari avresti la persona perduta. Ma che giova\noggimai di piagnere? Tu ne potresti così riavere un denaio\ncome avere delle stelle del cielo: ucciso ne potrai tu bene\nessere, se colui sente che tu mai ne facci parola.”",
                                    "E detto questo, consigliatisi alquanto, gli dissero:\n“Vedi, a noi è presa compassion di te: e per ciò, dove tu\nvogli con noi essere a fare alcuna cosa la quale a fare\nandiamo, egli ci pare esser molto certi che in parte ti\ntoccherà il valere di troppo più che perduto non hai.”",
                                    "Andreuccio, sì come disperato, rispuose ch'era presto.",
                                    "Era quel dì sepellito uno arcivescovo di Napoli, chiamato\nmesser Filippo Minutolo, e era stato sepellito con\nricchissimi ornamenti e con un rubino in dito il quale\nvaleva oltre a cinquecento fiorin d'oro, il quale costoro\nvolevano andare a spogliare; e così a Andreuccio fecer\nveduto.",
                                    "Laonde Andreuccio, più cupido che consigliato, con loro si\nmise in via; e andando verso la chiesa maggiore, e\nAndreuccio putendo forte, disse l'uno: “Non potremmo noi\ntrovar modo che costui si lavasse un poco dove che sia, che\negli non putisse così fieramente?”",
                                    "Disse l'altro: “Sì, noi siam qui presso a un pozzo al\nquale suole sempre esser la carrucola e un gran secchione;\nandianne là e laverenlo spacciatamente.”",
                                    "Giunti a questo pozzo trovarono che la fune v'era ma il\nsecchione n'era stato levato: per che insieme diliberarono\ndi legarlo alla fune e di collarlo nel pozzo, e egli là giù\nsi lavasse e, come lavato fosse, crollasse la fune e essi il\ntirerebber suso; e così fecero.",
                                    "Avvenne che, avendol costor nel pozzo collato, alcuni della\nfamiglia della signoria, li quali e per lo caldo e perché\ncorsi erano dietro a alcuno avendo sete, a quel pozzo\nvenieno a bere: li quali come quegli due videro,\nincontanente cominciarono a fuggire, li famigliari che quivi\nvenivano a bere non avendogli veduti. Essendo già nel fondo\ndel pozzo Andreuccio lavato, dimenò la fune. Costoro\nassetati, posti giù lor tavolacci e loro armi e lor\ngonnelle, cominciarono la fune a tirare credendo a quella il\nsecchion pien d'acqua essere appicato. Come Andreuccio si\nvide alla sponda del pozzo vicino, così, lasciata la fune,\ncon le mani si gittò sopra quella. La qual cosa costor\nvedendo, da subita paura presi, senza altro dir lasciaron la\nfune e cominciarono quanto più poterono a fuggire: di che\nAndreuccio si maravigliò forte, e se egli non si fosse bene\nattenuto, egli sarebbe infin nel fondo caduto forse non\nsenza suo gran danno o morte; ma pure uscitone e queste arme\ntrovate, le quali egli sapeva che i suoi compagni non avean\nportate, ancora più s'incominciò a maravigliare.",
                                    "Ma dubitando e non sappiendo che, della sua fortuna\ndolendosi, senza alcuna cosa toccar quindi diliberò di\npartirsi: e andava senza saper dove. Così andando si venne\nscontrato in que' due suoi compagni, li quali a trarlo del\npozzo venivano; e come il videro, maravigliandosi forte, il\ndomandarono chi del pozzo l'avesse tratto. Andreuccio\nrispose che non sapea, e loro ordinatamente disse come era\navvenuto e quello che trovato aveva fuori del pozzo. Di che\ncostoro, avvisatisi come stato era, ridendo gli contarono\nperché s'eran fuggiti e chi stati eran coloro che sù l'avean\ntirato. E senza più parole fare, essendo già mezzanotte,\nn'andarono alla chiesa maggiore, e in quella assai\nleggiermente entrarono e furono all'arca, la quale era di\nmarmo e molto grande; e con lor ferro il coperchio, ch'era\ngravissimo, sollevaron tanto quanto uno uomo vi potesse\nentrare, e puntellaronlo.",
                                    "E fatto questo, cominciò l'uno a dire: “Chi entrerà\ndentro?”",
                                    "A cui l'altro rispose: “Non io.”",
                                    "“Né io” disse colui “ma entrivi Andreuccio.”",
                                    "“Questo non farò io” disse Andreuccio.",
                                    "Verso il quale ammenduni costoro rivolti dissero: “Come\nnon v'enterrai? In fé di Dio, se tu non v'entri, noi ti\ndarem tante d'uno di questi pali di ferro sopra la testa,\nche noi ti farem cader morto.”",
                                    "Andreuccio temendo v'entrò, e entrandovi pensò seco:\n“Costoro mi ci fanno entrare per ingannarmi, per ciò che,\ncome io avrò loro ogni cosa dato, mentre che io penerò a\nuscir dall'arca, essi se ne andranno pe' fatti loro e io\nrimarrò senza cosa alcuna.” E per ciò s'avisò di farsi\ninnanzi tratto la parte sua; e ricordatosi del caro anello\nche aveva loro udito dire, come fu giù disceso così di dito\nil trasse all'arcivescovo e miselo a sé; e poi dato il\npasturale e la mitra e' guanti e spogliatolo infino alla\ncamiscia, ogni cosa diè loro dicendo che più niente v'avea.\nCostoro, affermando che esser vi doveva l'anello, gli\ndissero che cercasse per tutto: ma esso, rispondendo che nol\ntrovava e sembiante faccendo di cercarne, alquanto gli tenne\nin aspettare. Costoro che d'altra parte eran sì come lui\nmaliziosi, dicendo pur che ben cercasse, preso tempo,\ntiraron via il puntello che il coperchio dell'arca sostenea,\ne fuggendosi lui dentro dall'arca lasciaron racchiuso. La\nqual cosa sentendo Andreuccio, quale egli allor divenisse\nciascun sel può pensare.",
                                    "Egli tentò più volte e col capo e con le spalle se alzare\npotesse il coperchio, ma invano si faticava: per che da\ngrave dolor vinto, venendo meno cadde sopra il morto corpo\ndell'arcivescovo; e chi allora veduti gli avesse\nmalagevolmente avrebbe conosciuto chi più si fosse morto, o\nl'arcivescovo o egli. Ma poi che in sé fu ritornato,\ndirottissimamente cominciò a piagnere, veggendosi quivi\nsenza dubbio all'un de' due fini dover pervenire: o in\nquella arca, non venendovi alcuni più a aprirla, di fame e\ndi puzzo tra' vermini del morto corpo convenirlo morire, o\nvegnendovi alcuni e trovandovi lui dentro, sì come ladro\ndovere essere appiccato.",
                                    "E in così fatti pensieri e doloroso molto stando, sentì per\nla chiesa andar genti e parlar molte persone, le quali, sì\ncome gli avvisava, quello andavano a fare che esso co' suoi\ncompagni avean già fatto: di che la paura gli crebbe forte.\nMa poi che costoro ebbero l'arca aperta e puntellata, in\nquistion caddero chi vi dovesse entrare, e niuno il voleva\nfare; pur dopo lunga tencione un prete disse: “Che paura\navete voi? credete voi che egli vi manuchi? Li morti non\nmangian gli uomini: io v'entrerò dentro io.” E così detto,\nposto il petto sopra l'orlo dell'arca, volse il capo in\nfuori e dentro mandò le gambe per doversi giuso calare.\nAndreuccio, questo vedendo, in piè levatosi prese il prete\nper l'una delle gambe e fé sembiante di volerlo giù tirare.\nLa qual cosa sentendo il prete mise uno strido grandissimo e\npresto dell'arca si gittò fuori; della qual cosa tutti gli\naltri spaventati, lasciata l'arca aperta, non altramente a\nfuggir cominciarono che se da centomilia diavoli fosser\nperseguitati.",
                                    "La qual cosa veggendo Andreuccio, lieto oltre a quello che\nsperava, subito si gittò fuori e per quella via onde era\nvenuto se ne uscì della chiesa; e già avvicinandosi al\ngiorno, con quello anello in dito andando all'avventura,\npervenne alla marina e quindi al suo albergo si abbatté;\ndove li suoi compagni e l'albergatore trovò tutta la notte\nstati in sollecitudine de' fatti suoi. A' quali ciò che\navvenuto gli era raccontato, parve per lo consiglio\ndell'oste loro che costui incontanente si dovesse di Napoli\npartire; la qual cosa egli fece prestamente e a Perugia\ntornossi, avendo il suo investito in uno anello, dove per\ncomperare cavalli era andato."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Madama Beritola, con due cavriuoli sopra una isola\ntrovata, avendo due figliuoli perduti, ne va in Lunigiana;\nquivi l'un de' figliuoli col signore di lei si pone e con la\nfigliuola di lui giace e è messo in prigione: Cicilia\nribellata al re Carlo e il figliuolo riconosciuto dalla\nmadre, sposa la figliuola del suo signore e il suo fratel\nritrova e in grande stato ritornano."
                                    }
                                },
                                "p": [
                                    "Avevan le donne parimente e' giovani riso molto de' casi\nd'Andreuccio dalla Fiammetta narrati, quando Emilia,\nsentendo la novella finita, per comandamento della reina\ncosì cominciò:",
                                    "–Gravi cose e noiose sono i movimenti varii della fortuna,\nde' quali però che quante volte alcuna cosa si parla, tante\nè un destare delle nostre menti, le quali leggiermente\ns'adormentano nelle sue lusinghe, giudico mai rincrescer non\ndover l'ascoltare e a' felici e agli sventurati, in quanto\nli primi rende avvisati e i secondi consola. E per ciò,\nquantunque gran cose dette ne sieno avanti, io intendo di\nraccontarvene una novella non meno vera che pietosa: la\nquale ancora che lieto fine avesse, fu tanta e sì lunga\nl'amaritudine, che appena che io possa credere che mai da\nletizia seguita si radolcisse.",
                                    "Carissime donne, voi dovete sapere che appresso la morte di\nFederigo secondo imperadore fu re di Cicilia coronato\nManfredi, appo il quale in grandissimo stato fu un gentile\nuomo di Napoli chiamato Arrighetto Capece, il qual per\nmoglie avea una bella e gentil donna similmente napoletana,\nchiamata madama Beritola Caracciola. Il quale Arrighetto,\navendo il governo dell'isola nelle mani, sentendo che il re\nCarlo primo aveva a Benevento vinto e ucciso Manfredi, e\ntutto il Regno a lui si rivolgea, avendo poca sicurtà della\ncorta fede de' ciciliani, non volendo subdito divenire del\nnemico del suo signore, di fuggire s'apparecchiava. Ma\nquesto da' ciciliani conosciuto, subitamente egli e molti\naltri amici e servidori del re Manfredi furono per prigioni\ndati al re Carlo e la possessione dell'isola appresso.\nMadama Beritola in tanto mutamento di cose, non sappiendo\nche d'Arrighetto si fosse e sempre di quello che era\navvenuto temendo, per tema di vergogna, ogni sua cosa\nlasciata, con un suo figliuolo d'età forse d'otto anni,\nchiamato Giuffredi, e gravida e povera montata sopra una\nbarchetta se ne fuggì a Lipari, e quivi partorì un altro\nfigliuol maschio, il quale nominò lo Scacciato; e presa una\nbalia, con tutti sopra un legnetto montò per tornarsene a\nNapoli a' suoi parenti.",
                                    "Ma altramenti avvenne che il suo avviso; per ciò che per\nforza di vento il legno, che a Napoli andar dovea, fu\ntrasportato all'isola di Ponzo, dove, entrati in un picciol\nseno di mare, cominciarono a attender tempo al lor viaggio.\nMadama Beritola, come gli altri smontata in su l'isola e\nsopra quella un luogo solitario e rimoto trovato, quivi a\ndolersi del suo Arrighetto si mise tutta sola. E questa\nmaniera ciascun giorno tenendo, avvenne che, essendo ella al\nsuo dolersi occupata, senza che alcuno o marinaro o altri se\nn'acorgesse, una galea di corsari sopravenne, la quale tutti\na man salva gli prese e andò via.",
                                    "Madama Beritola, finito il suo diurno lamento, tornata al\nlito per rivedere i figliuoli, come usata era di fare, niuna\npersona vi trovò; di che prima si maravigliò e poi,\nsubitamente di quello che avvenuto era sospettando, gli\nocchi infra 'l mar sospinse e vide la galea, non molto\nancora allungata, dietro tirarsi il legnetto: per la qual\ncosa ottimamente cognobbe, sì come il marito, aver perduti i\nfigliuoli. E povera e sola e abbandonata, senza saper dove\nmai alcuno doversene ritrovare, quivi vedendosi, tramortita\nil marito e' figliuoli chiamando cadde in su il lito. Quivi\nnon era chi con acqua fredda o con altro argomento le\nsmarrite forze rivocasse, per che a bell'agio poterono gli\nspiriti andar vagando dove lor piacque: ma poi che nel\nmisero corpo le partite forze insieme con le lagrime e col\npianto tornate furono, lungamente chiamò i figliuoli e molto\nper ogni caverna gli andò cercando. Ma poi che la sua fatica\nconobbe vana e vide la notte sopravenire, sperando e non\nsappiendo che, di se medesima alquanto divenne sollecita, e\ndal lito partitasi in quella caverna, dove di piagnere e di\ndolersi era usa, si ritornò.",
                                    "E poi che la notte con molta paura e con dolore\ninestimabile fu passata e il dì nuovo venuto e già l'ora\ndella terza valicata, essa, che la sera davanti cenato non\navea, da fame constretta a pascer l'erbe si diede; e,\npasciuta come poté, piangendo a varii pensieri della sua\nfutura vita si diede. Ne' quali mentre ella dimorava, vide\nvenire una cavriuola e entrare ivi vicino in una caverna e\ndopo alquanto uscirne e per lo bosco andarsene: per che\nella, levatasi, là entrò donde uscita era la cavriuola, e\nvidevi due cavriuoli forse il dì medesimo nati, li quali le\nparevano la più dolce cosa del mondo e la più vezzosa; e non\nessendolesi ancora del nuovo parto rasciutto il latte del\npetto, quegli teneramente prese e al petto gli si pose. Li\nquali, non rifiutando il servigio, così lei poppavano come\nla madre avrebber fatto; e d'allora innanzi dalla madre a\nlei niuna distinzion fecero. Per che, parendo alla gentil\ndonna avere nel diserto luogo alcuna compagnia trovata,\nl'erbe pascendo e bevendo l'acqua e tante volte piagnendo\nquante del marito e de' figliuoli e della sua preterita vita\nsi ricordava, quivi è a vivere e a morire s'era disposta,\nnon meno dimestica della cavriuola divenuta che de'\nfigliuoli.",
                                    "E così dimorando la gentil donna divenuta fiera, avvenne\ndopo più mesi che per fortuna similmente quivi arrivò uno\nlegnetto di pisani dove ella prima era arrivata, e più\ngiorni vi dimorò. Era sopra quel legno un gentile uomo\nchiamato Currado de' marchesi Malespini con una sua donna\nvalorosa e santa; e venivano di pellegrinaggio da tutti i\nsanti luoghi li quali nel regno di Puglia sono e a casa loro\nse ne tornavano. Il quale, per passare malinconia, insieme\ncon la sua donna e con alcun suoi famigliari e con suoi cani\nun dì a andare fra l'isola si mise; e non guari lontano al\nluogo dove era madama Beritola cominciarono i cani di\nCurrado a seguire i due cavriuoli, li quali già grandicelli\npascendo andavano: li quali cavriuoli, da' cani cacciati, in\nnulla altra parte fuggirono che alla caverna dove era madama\nBeritola. La quale, questo vedendo, levata in piè e preso un\nbastone li cani mandò indietro: e quivi Currado e la sua\ndonna, che i lor cani seguitavan, sopravenuti, vedendo\ncostei che bruna e magra e pelosa divenuta era, si\nmaravigliarono, e ella molto più di loro. Ma poi che a'\nprieghi di lei ebbe Currado i suoi cani tirati indietro,\ndopo molti prieghi la piegarono a dire chi ella fosse e che\nquivi facesse; la quale pienamente ogni sua condizione e\nogni suo accidente e il suo fiero proponimento loro aperse.\nIl che udendo Currado, che molto bene Arrighetto Capece\nconosciuto avea, di compassion pianse e con parole assai\ns'ingegnò di rimuoverla da proponimento sì fiero,\nofferendole di rimenarla a casa sua o di seco tenerla in\nquello onore che sua sorella, e stesse tanto che Idio più\nlieta fortuna le mandasse innanzi. Alle quali proferte non\npiegandosi la donna, Currado con lei lasciò la moglie e le\ndisse che da mangiare quivi facesse venire e lei, che tutta\nera stracciata, d'alcuna delle sue robe rivestisse, e del\ntutto facesse che seco la ne menasse. La gentil donna con\nlei rimasa, avendo prima molto con madama Beritola pianto\nde' suoi infortunii, fatti venir vestimenti e vivande, con\nla maggior fatica del mondo a prendergli e a mangiar la\ncondusse: e ultimamente, dopo molti prieghi, affermando ella\ndi mai non volere andare ove conosciuta fosse, la 'ndusse a\ndoversene seco andare in Lunigiana insieme co' due cavriuoli\ne con la cavriuola la quale in quel mezzo tempo era tornata\ne, non senza gran meraviglia della gentil donna, l'aveva\nfatta grandissima festa.",
                                    "E così venuto il buon tempo, madama Beritola con Currado e\ncon la sua donna sopra il lor legno montò, e con loro\ninsieme la cavriuola e i due cavriuoli, da' quali, non\nsappiendosi per tutti il suo nome, ella fu Cavriuola\ndinominata; e con buon vento tosto infino nella foce della\nMagra n'andarono, dove smontati alle loro castella se ne\nsalirono. Quivi appresso la donna di Currado madama\nBeritola, in abito vedovile, come una sua damigella, onesta\ne umile e obediente stette, sempre a' suoi cavriuoli avendo\namore e faccendogli nutricare.",
                                    "I corsari, li quali avevano a Ponzo preso il legno sopra il\nquale madama Beritola venuta era, lei lasciata sì come da\nlor non veduta, con tutta l'altra gente a Genova n'andarono;\ne quivi tra' padroni della galea divisa la preda, toccò per\navventura, tra l'altre cose, in sorte a un messer Guasparrin\nDoria la balia di madama Beritola e i due fanciulli con lei;\nil quale lei co' fanciulli insieme a casa sua ne mandò per\ntenergli a guisa di servi ne' servigi della casa. La balia,\ndolente oltre modo della perdita della sua donna e della\nmisera fortuna nella quale sé e i due fanciulli caduti\nvedea, lungamente pianse. Ma poi che vide le lagrime niente\ngiovare e sé esser serva con loro insieme, ancora che povera\nfemina fosse, pure era savia e avveduta; per che, prima come\npoté il meglio riconfortatasi e appresso riguardando dove\nerano pervenuti, s'avisò che se i due fanciulli conosciuti\nfossono per avventura potrebbono di leggiere impedimento\nricevere: e oltre a questo sperando che, quando che sia, si\npotrebbe mutar la fortuna e essi potrebbono, se vivi\nfossero, nel perduto stato tornare, pensò di non palesare a\nalcuna persona chi fossero, se tempo di ciò non vedesse; e a\ntutti diceva, che di ciò domandata l'avessero, che suoi\nfigliuoli erano. E il maggiore non Giuffredi ma Giannotto di\nProcida nominava, al minore non curò di mutar nome; e con\nsomma diligenzia mostrò a Giuffredi perché il nome cambiato\ngli avea e a qual pericolo egli potesse essere se conosciuto\nfosse, e questo non una volta ma molte e molto spesso gli\nricordava: la qual cosa il fanciullo, che intendente era,\nsecondo l'amaestramento della savia balia ottimamente\nfaceva. Stettero adunque, e mal vestiti e peggio calzati, a\nogni vil servigio adoperati, con la balia insieme\npazientemente più anni i due garzoni in casa messer\nGuasparino.",
                                    "Ma Giannotto, già d'età di sedici anni, avendo più animo\nche a servo non s'apparteneva, sdegnando la viltà della\nservil condizione, salito sopra galee che in Alessandria\nandavano, dal servigio di messer Guasparino si partì e in\npiù parti andò in niente potendosi avanzare. Alla fine,\nforse dopo tre o quatro anni appresso la partita fatta da\nmesser Guasparrino, essendo bel giovane e grande della\npersona divenuto e avendo sentito il padre di lui, il quale\nmorto credeva che fosse, essere ancora vivo ma in prigione e\nin captività per lo re Carlo guardato, quasi della fortuna\ndisperato vagabundo andando, pervenne in Lunigiana: e quivi\nper ventura con Currado Malaspina si mise per famigliare,\nlui assai acconciamente e a grado servendo. E come che rade\nvolte la sua madre, la quale con la donna di Currado era,\nvedesse, niuna volta la conobbe, né ella lui: tanto la età\nl'uno e l'altro, da quello che esser soleano quando\nultimamente si videro, gli avea trasformati.",
                                    "Essendo adunque Giannotto al servigio di Currado, avvenne\nche una figliuola di Currado, il cui nome era Spina, rimasa\nvedova d'uno Niccolò da Grignano alla casa del padre tornò:\nla quale, essendo assai bella e piacevole e giovane di poco\npiù di sedici anni, per ventura pose gli occhi addosso a\nGiannotto, e egli a lei, e ferventissimamente l'uno\ndell'altro s'innamorò. Il quale amore non fu lungamente\nsenza effetto, e più mesi durò avanti che di ciò niuna\npersona s'accorgesse: per la qual cosa essi, troppo\nassicurati, cominciarono a tener maniera men discreta che a\ncosì fatte cose non si richiedea. E andando un giorno per un\nbosco bello e folto d'alberi la giovane insieme con\nGiannotto, lasciata tutta l'altra compagnia, entrarono\ninnanzi; e parendo loro molta di via aver gli altri\navanzati, in un luogo dilettevole e pien d'erba e di fiori e\nd'alberi chiuso ripostisi, a prendere amoroso piacere l'un\ndell'altro incominciarono. E come che lungo spazio stati già\nfossero insieme, avendo il gran diletto fattolo loro parere\nmolto brieve, in ciò dalla madre della giovane prima e\nappresso da Currado soprapresi furono. Il quale, doloroso\noltre modo questo vedendo, senza alcuna cosa dire del\nperché, amenduni gli fece pigliare a tre suoi servidori e a\nun suo castello legati menargliene; e d'ira e di cruccio\nfremendo andava, disposto di fargli vituperosamente morire.",
                                    "La madre della giovane, quantunque molto turbata fosse e\ndegna reputasse la figliuola per lo suo fallo d'ogni crudel\npenitenza, avendo per alcuna parola di Currado compreso qual\nfosse l'animo suo verso i nocenti, non potendo ciò\ncomportare, avacciandosi sopragiunse l'adirato marito e\ncominciollo a pregare che gli dovesse piacere di non correr\nfuriosamente a volere nella sua vecchiezza della figliuola\ndivenir micidiale e a bruttarsi le mani del sangue d'un suo\nfante, e ch'egli altra maniera trovasse a sodisfare all'ira\nsua, sì come di fargli imprigionare e in prigione stentare e\npiagnere il peccato commesso. E tanto e queste e molte altre\nparole gli andò dicendo la santa donna, che essa da\nuccidergli l'animo suo rivolse; e comandò che in diversi\nluoghi ciascun di loro imprigionato fosse, e quivi guardati\nbene e con poco cibo e con molto disagio servati infino a\ntanto che esso altro diliberasse di loro; e così fu fatto.",
                                    "Quale la vita loro in captività e in continue lagrime e in\npiù lunghi digiuni, che loro non sarien bisognati, si fosse,\nciascuno sel può pensare. Stando adunque Giannotto e la\nSpina in vita così dolente e essendovi già uno anno, senza\nricordarsi Currado di loro, dimorati, avvenne che il re\nPiero da Raona per trattato di messer Gian di Procida\nl'isola di Cicilia ribellò e tolse al re Carlo; di che\nCurrado, come ghibellino, fece gran festa.",
                                    "La quale Giannotto sentendo da alcuno di quegli che a\nguardia l'aveano, gittò un gran sospiro e disse: “Ahi lasso\nme! ché passati sono omai quattordici anni che io sono\nandato tapinando per lo mondo, niuna altra cosa aspettando\nche questa, la quale ora che venuta è, acciò che io mai\nd'aver ben più non speri, m'ha trovato in prigione, della\nqual mai se non morto uscir non spero!”",
                                    "“E come?” disse il prigioniere “che monta a te quello\nche i grandissimi re si facciano? che avevi tu a fare in\nCicilia?”",
                                    "A cui Giannotto disse: “El pare che 'l cuor mi si schianti\nricordandomi di ciò che già mio padre v'ebbe a fare: il\nquale, ancora che piccol fanciul fossi quando me ne fuggi',\npur mi ricorda che io nel vidi signore, vivendo il re\nManfredi.”",
                                    "Seguì il prigioniere: “E chi fu tuo padre?”",
                                    "“Il mio padre” disse Giannotto “posso io omai\nsicuramente manifestare, poi nel pericolo mi veggio il quale\nio temeva scoprendolo. Egli fu chiamato e è ancora, s'el\nvive, Arrighetto Capece, e io non Giannotto ma Giuffredi ho\nnome; e non dubito punto, se io di qui fossi fuori, che\ntornando in Cicilia io non v'avessi ancora grandissimo\nluogo.”",
                                    "Il valente uomo, senza più avanti andare, come prima ebbe\ntempo, tutto questo raccontò a Currado. Il che Currado\nudendo, quantunque al prigioniere mostrasse di non\ncurarsene, andatosene a madama Beritola piacevolemente la\ndomandò se alcun figliuolo avesse d'Arrighetto avuto che\nGiuffredi avesse nome. La donna piagnendo rispose che, se il\nmaggior de' suoi due che avuti avea fosse vivo, così si\nchiamerebbe e sarebbe d'età di ventidue anni.",
                                    "Questo udendo Currado avvisò lui dovere esser desso, e\ncaddegli nell'animo, se così fosse, che egli a una ora\npoteva una gran misericordia fare e la sua vergogna e quella\ndella figliuola tor via dandola per moglie a costui; e per\nciò, fattosi segretamente Giannotto venire, partitamente\nd'ogni sua passata vita l'esaminò; e trovando per assai\nmanifesti indizii lui veramente esser Giuffredi figliuolo\nd'Arrighetto Capece, gli disse: “Giannotto, tu sai quanta e\nquale sia la 'ngiuria la quale tu m'hai fatta nella mia\npropria figliuola, là dove, trattandoti io bene e\namichevolemente, secondo che servidor si dee fare, tu dovevi\nil mio onore e delle mie cose sempre e cercare e operare; e\nmolti sarebbero stati quegli, a' quali se tu quello avessi\nfatto che a me facesti, che vituperosamente t'avrebbero\nfatto morire: il che la mia pietà non sofferse. Ora, poi che\ncosì è come tu mi di' che tu figliuol se' di gentile uomo e\ndi gentil donna, io voglio alle tue angosce, quando tu\nmedesimo vogli, porre fine e trarti della miseria e della\ncaptività nella qual tu dimori, e a una ora il tuo onore e\n'l mio nel suo debito luogo riducere. Come tu sai, la Spina\n(la quale tu con amorosa, avvegna che sconvenevole a te e a\nlei, amistà prendesti) è vedova, e la sua dota è grande e\nbuona; quali sieno i suoi costumi e il padre e la madre di\nlei tu il sai; del tuo presente stato niente dico. Per che,\nquando tu vogli, io sono disposto, dove ella disonestamente\namica ti fu, che ella onestamente tua moglie divenga e che\nin guisa di mio figliuolo qui con esso meco e con lei quanto\nti piacerà dimori.”",
                                    "Aveva la prigione macerate le carni di Giannotto, ma il\ngeneroso animo dalla sua origine tratto non aveva ella in\ncosa alcuna diminuito né ancora lo 'ntero amore il quale\negli alla sua donna portava. E quantunque egli ferventemente\ndisiderasse quello che Currado gli offereva e sé vedesse\nnelle sue forze, in niuna parte piegò quello che la\ngrandezza dell'animo suo gli mostrava di dover dire, e\nrispose: “Currado, né cupidità di signoria né disiderio di\ndenari né altra cagione alcuna mi fece mai alla tua vita né\nalle tue cose insidie come traditor porre. Amai tua\nfigliuola e amo e amerò sempre, per ciò che degna la reputo\ndel mio amore; e se io seco fui meno che onestamente,\nsecondo la oppinion de' meccanici, quel peccato commisi il\nqual sempre seco tiene la giovanezza congiunto e che, se via\nsi volesse torre, converrebbe che via si togliesse la\ngiovanezza, e il quale, se i vecchi si volessero ricordare\nd'essere stati giovani e gli altrui difetti con li lor\nmisurare e li lor con gli altrui, non saria grave come tu e\nmolti altri fanno: e come amico, non come nemico il commisi.\nQuello che tu offeri di voler fare sempre il disiderai, e se\nio avessi creduto che conceduto mi dovesse esser suto, lungo\ntempo che domandato l'avrei; e tanto mi sarà ora più caro\nquanto di ciò la speranza è minore. Se tu non hai quello\nanimo che le tue parole dimostrano, non mi pascere di vana\nsperanza; fammi ritornare alla prigione e quivi quanto ti\npiace mi fa affliggere, ché tanto quanto io amerò la Spina,\ntanto sempre per amor di lei amerò te, che che tu mi facci,\ne avrotti in reverenza.”",
                                    "Currado, avendo costui udito, si maravigliò e di grande\nanimo il tenne e il suo amore fervente reputò e più ne\nl'ebbe caro; e per ciò, levatosi in piè, l'abbracciò e\nbasciò, e senza dar più indugio alla cosa comandò che quivi\nchetamente fosse menata la Spina. Ella era nella prigione\nmagra e pallida divenuta e debole, e quasi un'altra femina\nche esser non soleva parea, e così Giannotto un altro uomo:\ni quali nella presenzia di Currado di pari consentimento\ncontrassero le sponsalizie secondo la nostra usanza.",
                                    "E poi che più giorni, senza sentirsi da alcuna persona di\nciò che fatto era alcuna cosa, gli ebbe di tutto ciò che\nbisognò loro e di piacere era fatti adagiare, parendogli\ntempo di farne le loro madri liete, chiamate la sua donna e\nla Cavriuola, così verso lor disse: “Che direste voi,\nmadonna, se io vi facessi il vostro figliuolo maggior\nriavere, essendo egli marito d'una delle mie figliuole?”",
                                    "A cui la Cavriuola rispose: “Io non vi potrei di ciò altro\ndire se non che, se io vi potessi più esser tenuta che io\nnon sono, tanto più vi sarei quanto voi più cara cosa, che\nnon sono io medesima a me, mi rendereste; e rendendomela in\nquella guisa che voi dite, alquanto in me la mia perduta\nsperanza rivocareste”; e lagrimando si tacque.",
                                    "Allora disse Currado alla sua donna: “E a te che ne\nparebbe, donna, se io così fatto genero ti donassi?”",
                                    "A cui la donna rispose: “Non che un di loro che gentili\nuomini sono, ma un ribaldo, quando a voi piacesse, mi\npiacerebbe.”",
                                    "Allora disse Currado: “Io spero infra pochi dì farvi di\nciò liete femine.”",
                                    "E veggendo già nella prima forma i due giovani ritornati,\nonorevolemente vestitigli, domandò Giuffredi: “Che ti\nsarebbe caro sopra l'allegrezza la qual tu hai, se tu qui la\ntua madre vedessi?”",
                                    "A cui Giuffredi rispose: “Egli non mi si lascia credere\nche i dolori de' suoi sventurati accidenti l'abbian tanto\nlasciata viva; ma, se pur fosse, sommamente mi saria caro,\nsì come colui che ancora, per lo suo consiglio, mi crederei\ngran parte del mio stato ricoverare in Cicilia.”",
                                    "Allora Currado l'una e l'altra donna quivi fece venire.\nElle fecero ammendune maravigliosa festa alla nuova sposa,\nnon poco maravigliandosi quale spirazione potesse essere\nstata che Currado avesse a tanta benignità recato, che\nGiannotto con lei avesse congiunto. Al quale madama\nBeritola, per le parole da Currado udite, cominciò a\nriguardare, e da occulta vertù desta in lei alcuna\nramemorazione de' puerili lineamenti del viso del suo\nfigliuolo, senza aspettare altro dimostramento con le\nbraccia aperte gli corse al collo; né la soprabbondante\npietà e allegrezza materna le permisero di potere alcuna\nparola dire, anzi sì ogni virtù sensitiva le chiusero, che\nquasi morta nelle braccia del figliuolo ricadde. Il quale,\nquantunque molto si maravigliasse, ricordandosi d'averla\nmolte volte avanti in quel castel medesimo veduta e mai non\nriconosciutala, pur nondimeno conobbe incontanente l'odor\nmaterno; e, se medesimo della sua preterita trascutaggine\nbiasimando, lei nelle braccia ricevuta lagrimando\nteneramente basciò. Ma poi che, madama Beritola pietosamente\ndalla donna di Currado e dalla Spina aiutata, e con acqua\nfredda e con altre loro arti in sé le smarrite forze ebbero\nrivocate, rabracciò da capo il figliuolo con molte lagrime e\ncon molte parole dolci; e piena di materna pietà mille volte\no più il basciò, e egli lei reverentemente molto la vide e\nricevette.",
                                    "Ma poi che l'accoglienze oneste e liete furo iterate tre e\nquatro volte, non senza gran letizia e piacere de'\ncircunstanti, e l'uno all'altro ebbe ogni suo accidente\nnarrato, avendo già Currado a' suoi amici significato, con\ngran piacer di tutti, il nuovo parentado fatto da lui, e\nordinando una bella e magnifica festa, gli disse Giuffredi:\n“Currado, voi avete fatto me lieto di molte cose e\nlungamente avete onorata mia madre: ora, acciò che niuna\nparte in quello che per voi si possa ci resti a far, vi\npriego che voi mia madre e la mia festa e me facciate lieti\ndella presenza di mio fratello, il quale in forma di servo\nmesser Guasparrin Doria tiene in casa, il quale, come io vi\ndissi già, e lui e me prese in corso; e appresso, che voi\nalcuna persona mandiate in Cicilia, il quale pienamente\ns'informi delle condizioni e dello stato del paese, e\nmettasi a sentire quello che è d'Arrighetto mio padre, se\negli è o vivo o morto, e, se è vivo, in che stato, e d'ogni\ncosa pienamente informato a noi ritorni.”",
                                    "Piacque a Currado la domanda di Giuffredi, e senza alcuno\nindugio discretissime persone mandò e a Genova e in Cicilia.\nColui che a Genova andò, trovato messer Guasparrino, da\nparte di Currado diligentemente il pregò che lo Scacciato e\nla sua balia gli dovesse mandare, ordinatamente narrandogli\nciò che per Currado era stato fatto verso Giuffredi e verso\nla madre.",
                                    "Messer Guasparrin si maravigliò forte questo udendo, e\ndisse: “Egli è vero che io farei per Currado ogni cosa, che\nio potessi, che gli piacesse; e ho bene in casa avuti, già\nsono quattordici anni, il garzon che tu dimandi e una sua\nmadre, li quali io gli manderò volentieri. Ma dira'gli da\nmia parte che si guardi di non aver troppo creduto o di non\ncredere alle favole di Giannotto, il qual di' che oggi si fa\nchiamar Giuffredi, per ciò che egli è troppo più malvagio\nche egli non s'avvisa.”",
                                    "E così detto, fatto onorare il valente uomo, si fece in\nsegreto chiamar la balia e cautamente la essaminò di questo\nfatto. La quale, avendo udita la rebellione di Cicilia e\nsentendo Arrighetto esser vivo, cacciata via la paura che\ngià avuta avea, ordinatamente ogni cosa gli disse e le\ncagioni gli mostrò per che quella maniera che fatto aveva\ntenuta avesse. Messer Guasparrin, veggendo li detti della\nbalia con quegli dello ambasciador di Currado ottimamente\nconvenirsi, cominciò a dar fede alle parole; e per un modo e\nper uno altro, sì come uomo che astutissimo era, fatta\ninquisizion di questa opera e più ognora trovando cose che\npiù fede gli davano al fatto, vergognandosi del vil\ntrattamento fatto del garzone, in ammenda di ciò, avendo una\nsua bella figlioletta d'età d'undici anni, conoscendo egli\nchi Arrighetto era stato e fosse, con una gran dote gli diè\nper moglie. E dopo una gran festa di ciò fatta, col garzone\ne con la figliuola e con l'ambasciador di Currado e con la\nbalia montato sopra una galeotta bene armata, se ne venne a\nLerici; dove, ricevuto da Currado, con tutta la sua brigata\nn'andò a un castel di Currado non molto di quivi lontano,\ndove la festa grande era apparecchiata.",
                                    "Quale la festa della madre fosse rivedendo il suo\nfigliuolo, qual quella de' due fratelli, qual quella di\ntutti e tre alla fedel balia, qual quella di tutti fatta a\nmesser Guasparrino e alla sua figliuola e di lui a tutti e\ndi tutti insieme con Currado e con la sua donna e co'\nfigliuoli e co' suoi amici, non si potrebbe con parole\nspiegare; e per ciò a voi, donne, la lascio a imaginare.\nAlla quale, acciò che compiuta fosse, volle Domenedio,\nabbondantissimo donatore quando comincia, sopragiugnere le\nliete novelle della vita e del buono stato d'Arrighetto\nCapece.",
                                    "Per ciò che, essendo la festa grande e i convitati, le\ndonne e gli uomini, alle tavole ancora alla prima vivanda,\nsopragiunse colui il quale andato era in Cicilia: e tra\nl'altre cose raccontò d'Arrighetto che, essendo egli in\ncaptività per lo re Carlo guardato, quando il romore contro\nal re si levò nella terra, il popolo a furore corse alla\nprigione e, uccise le guardie, lui n'avean tratto fuori, e\nsì come capitale nemico del re Carlo l'avevano fatto lor\ncapitano e seguitolo a cacciare e a uccidere i franceschi.\nPer la qual cosa egli sommamente era venuto nella grazia del\nre Petro, il quale lui in tutti i suoi beni e in ogni suo\nonore rimesso aveva, laonde egli era in grande e buono\nstato; aggiugnendo che egli aveva lui con sommo onore\nricevuto e inestimabile festa aveva fatta della sua donna e\ndel figliuolo, de' quali mai dopo la presura sua neente\naveva saputo, e oltre a ciò mandava per loro una saettia con\nalquanti gentili uomini li quali appresso venieno. Costui fu\ncon grande allegrezza e festa ricevuto e ascoltato; e\nprestamente Currado con alquanti de' suoi amici incontro si\nfecero a' gentili uomini che per madama Beritola e per\nGiuffredi venieno, e loro lietamente ricevette e al suo\nconvito, il quale ancora al mezzo non era, gl'introdusse.",
                                    "Quivi e la donna e Giuffredi e oltre a questi tutti gli\naltri con tanta letizia gli videro, che mai simile non fu\nudita; e essi, avanti che a mangiar si ponessero, da parte\nd'Arrighetto e salutarono e ringraziarono, quanto il meglio\nseppero e più poterono, Currado e la sua donna dell'onor\nfatto e alla donna di lui e al figliuolo, e Arrighetto e\nogni cosa che per lui si potesse offersero al lor piacere.\nQuindi a messer Guasparrin rivolti, il cui beneficio era\ninoppinato, dissero sé esser certissimi che, qualora ciò che\nper lui verso lo Scacciato stato era fatto da Arrighetto si\nsapesse, che grazie simiglianti e maggiori rendute\nsarebbono. Appreso questo, lietissimamente nella festa delle\ndue nuove spose e con li novelli sposi mangiarono.",
                                    "Né solo quel dì fece Currado festa al genero e agli altri\nsuoi e parenti e amici, ma molti altri. La quale poi che\nriposata fu, parendo a madama Beritola e a Giuffredi e agli\naltri di doversi partire, con molte lagrime da Currado e\ndalla sua donna e da messer Guasparrino, sopra la saettia\nmontati, seco la Spina menandone si partirono. E avendo\nprospero vento, tosto in Cicilia pervennero, dove con tanta\nfesta da Arrighetto tutti parimente, e' figliuoli e le\ndonne, furono in Palermo ricevuti, che dir non si potrebbe\ngiammai. Dove poi molto tempo si crede che essi tutti\nfelicemente vivessero e, come conoscenti del ricevuto\nbeneficio, amici di messer Domenedio.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Il soldano di Babilonia ne manda una sua figliuola a\nmarito al re del Garbo, la quale per diversi accidenti in\nispazio di quatro anni alle mani di nove uomini perviene in\ndiversi luoghi: ultimamente, restituita al padre per\npulcella, ne va al re del Garbo, come prima faceva, per\nmoglie."
                                    }
                                },
                                "p": [
                                    "Forse non molto più si sarebbe la novella d'Emilia distesa,\nche la compassione avuta dalle giovani donne a' casi di\nmadama Beritola loro avrebbe condotte a lagrimare. Ma poi\nche a quella fu posta fine, piacque alla reina che Panfilo\nseguitasse la sua raccontando; per la qual cosa egli, che\nubidentissimo era, incominciò:",
                                    "–Malagevolmente, piacevoli donne, si può da noi conoscer\nquello che per noi si faccia, per ciò che, sì come assai\nvolte s'è potuto vedere, molti estimando se essi ricchi\ndivinissero senza sollecitudine e sicuri poter vivere,\nquello non solamente con prieghi a Dio adomandarono ma\nsollecitamente, non recusando alcuna fatica o pericolo,\nd'acquistarle cercarono; e, come che loro venisse fatto,\ntrovarono chi per vaghezza di così ampia eredità gli uccise,\nli quali, avanti che arrichiti fossero, amavan la vita loro.\nAltri di basso stato per mille pericolose battaglie, per\nmezzo il sangue de' fratelli e degli amici loro saliti\nall'altezza de' regni, in quegli somma felicità esser\ncredendo, senza le infinite sollecitudini e paure di che\npiena la videro e sentirono, cognobbero, non senza la morte\nloro, che nell'oro alle mense reali si beveva il veleno.\nMolti furono che la forza corporale e la bellezza e certi\ngli ornamenti con appetito ardentissimo disiderarono, né\nprima d'aver mal disiderato s'avidero, che essi quelle cose\nloro di morte essere o di dolorosa vita cagione. E acciò che\nio partitamente di tutti gli umani disiderii non parli,\naffermo niuno poterne essere con pieno avvedimento, sì come\nsicuro da fortunosi casi, che da' viventi si possa eleggere:\nper che, se dirittamente operar volessimo, a quello prendere\ne possedere ci dovremmo disporre che Colui ci donasse, il\nquale solo ciò che ci fa bisogno cognosce e puolci dare. Ma\nper ciò che, come che gli uomini in varie cose pecchino\ndisiderando, voi, graziose donne, sommamente peccate in una,\ncioè nel disiderare d'esser belle, in tanto che, non\nbastandovi le bellezze che dalla natura concedute vi sono,\nancora con maravigliosa arte quelle cercate d'acrescere, mi\npiace di raccontarvi quanto sventuratamente fosse bella una\nsaracina, alla quale in forse quatro anni avvenne per la sua\nbellezza di fare nuove nozze da nove volte.",
                                    "Già è buon tempo passato che di Babillonia fu un soldano,\nil quale ebbe nome Beminedab, al quale ne' suoi dì assai\ncose secondo il suo piacere avvennero. Aveva costui, tra gli\naltri suoi molti figliuoli e maschi e femine, una figliuola\nchiamata Alatiel, la qual, per quello che ciascun che la\nvedeva dicesse, era la più bella femina che si vedesse in\nque' tempi nel mondo; e per ciò che in una grande sconfitta,\nla quale aveva data a una gran moltitudine d'arabi che\naddosso gli eran venuti, l'aveva maravigliosamente aiutato\nil re del Garbo, a lui, domandandogliele egli di grazia\nspeziale, l'aveva per moglie data; e lei con onorevole\ncompagnia e d'uomini e di donne e con molti nobili e ricchi\narnesi fece sopra una nave bene armata e ben corredata\nmontare, e a lui mandandola la accomandò a Dio.",
                                    "I marinari, come videro il tempo ben disposto, diedero le\nvele a' venti e del porto d'Allessandria si partirono e più\ngiorni felicemente navigarono: e già avendo la Sardigna\npassata, parendo loro alla fine del loro cammino esser\nvicini, si levarono subitamente un giorno diversi venti, li\nquali, essendo ciascuno oltre modo impetuoso, sì faticaron\nla nave dove la donna era e' marinari, che più volte per\nperduti si tennero. Ma pure, come valenti uomini, ogni arte\ne ogni forza operando, essendo da infinito mare combattuti,\ndue dì si sostennero; e surgendo già dalla tempesta\ncominciata la terza notte e quella non cessando ma crescendo\ntuttafiata, non sappiendo essi dove si fossero né potendolo\nper estimazion marineresca comprendere né per vista, per ciò\nche obscurissimo di nuvoli e di buia notte era il cielo,\nessendo essi non guari sopra Maiolica, sentirono la nave\nsdruscire.",
                                    "Per la qual cosa, non veggendovi alcun rimedio al loro\nscampo, avendo a mente ciascun se medesimo e non altrui, in\nmare gittarono un paliscalmo, e sopra quello più tosto di\nfidarsi disponendo che sopra la sdruscita nave si gittarono\ni padroni; a' quali appresso or l'uno or l'altro di quanti\nuomini erano nella nave, quantunque quegli che prima nel\npaliscalmo eran discesi con le coltella in mano il\ncontradicessero, tutti si gittarono, e credendosi la morte\nfuggire in quella incapparono: per ciò che, non potendone\nper la contrarietà del tempo tanti reggere il paliscalmo,\nandato sotto, tutti quanti perirono. E la nave, che da\nimpetuoso vento era sospinta, quantunque isdruscita fosse e\ngià presso che piena d'acqua, non essendovi sù rimasa altra\npersona che la donna e le sue femine (e quelle tutte per la\ntempesta del mare e per la paura vinte su per quella quasi\nmorte giacevano), velocissimamente correndo in una piaggia\ndell'isola di Maiolica percosse. E fu tanta e sì grande la\nfoga di quella, che quasi tutta si ficcò nella rena, vicina\nal lito forse una gittata di pietra: quivi, dal mar\ncombattuta, la notte senza poter più dal vento esser mossa\nsi stette.",
                                    "Venuto il giorno chiaro e alquanto la tempesta acchetata,\nla donna, che quasi mezza morta era, alzò la testa e così\ndebole come era cominciò a chiamare ora uno e ora un altro\ndella sua famiglia, ma per niente chiamava: i chiamati erano\ntroppo lontani. Per che, non sentendosi rispondere a alcuno\nné alcuno veggendone, si maravigliò molto e cominciò a avere\ngrandissima paura; e come meglio poté levatasi, le donne che\nin compagnia di lei erano e l'altre femine tutte vide\ngiacere, e or l'una e or l'altra dopo molto chiamare\ntentando poche ve ne trovò che avessero sentimento, sì come\nquelle che tra per grave angoscia di stomaco e per paura\nmorte s'erano; di che la paura alla donna divenne maggiore.\nMa nondimeno, strignendola necessità di consiglio, per ciò\nche quivi tutta sola si vedeva, non conoscendo o sappiendo\ndove si fosse, pure stimolò tanto quelle che vive erano, che\nsù le fece levare; e trovando quelle non sapere dove gli\nuomini andati fossero e veggendo la nave in terra percossa e\nd'acqua piena, con quelle insieme dolorosamente cominciò a\npiagnere. E già era ora di nona avanti che alcuna persona su\nper lo lito o in altra parte vedessero a cui di sé potessero\nfar venire alcuna pietà a aiutarle.",
                                    "In su la nona, per avventura da un suo luogo tornando,\npassò di quindi un gentile uomo, il cui nome era Pericon da\nVisalgo, con più suoi famigli a cavallo; il quale, veggendo\nla nave, subitamente immaginò ciò che era, e comandò a un\nde' famigli che senza indugio procacciasse di sù montarvi e\ngli raccontasse ciò che vi fosse. Il famigliare, ancora che\ncon difficultà il facesse, pur vi montò sù: e trovò la\ngentil giovane, con quella poca compagnia che avea, sotto il\nbecco della proda della nave tutta timida star nascosa. Le\nquali come costui videro, piangendo più volte misericordia\nadomandarono, ma accorgendosi che intese non erano né esse\nlui intendevano con atti s'ingegnarono di dimostrare la loro\ndisaventura. Il famigliare, come poté il meglio ogni cosa\nraguardata, raccontò a Pericone ciò che sù v'era. Il quale,\nprestamente fattene giù torre le donne e le più preziose\ncose che in essa erano e che aver si potessono, con esse\nn'andò a un suo castello e quivi con vivande e con riposo\nriconfortate le donne comprese per gli arnesi ricchi la\ndonna che trovata avea dovere essere gran gentil donna, e\nlei prestamente conobbe all'onore che vedeva dall'altre fare\na lei sola. E quantunque pallida e assai male in ordine\ndella persona per la fatica del mare allora fosse la donna,\npur pareano le sue fattezze bellissime a Pericone: per la\nqual cosa subitamente seco diliberò, se ella marito non\navesse, di volerla per moglie, e se per moglie aver non la\npotesse, di volere avere la sua amistà.",
                                    "Era Pericone uomo di fiera vista e robusto molto e avendo\nper alcun dì la donna ottimamente fatta servire e per questo\nessendo ella riconfortata tutta, veggendola esso oltre a\nogni estimazione bellissima, dolente senza modo che lei\nintender non poteva né ella lui e così non poter saper chi\nsi fosse, acceso nondimeno della sua bellezza\nsmisuratamente, con atti piacevoli e amorosi s'ingegnò\nd'inducerla a fare senza contenzione i suoi piaceri. Ma ciò\nera niente: ella rifiutava del tutto la sua dimestichezza, e\nintanto più s'accendeva l'ardore di Pericone. Il che la\ndonna veggendo, e già quivi per alcuni giorni dimorata e per\nli costumi avvisando che tra cristiani era e in parte dove,\nse pure avesse saputo, il farsi conoscere le montava poco,\navvisandosi che a lungo andare o per forza o per amore le\nconverrebbe venire a dovere i piaceri di Perdicon fare, con\naltezza d'animo propose di calcare la miseria della sua\nfortuna. E alle sue femine, che più che tre rimase non le ne\nerano, comandò che a alcuna persona mai manifestassero chi\nfossero, salvo se in parte si trovassero dove aiuto\nmanifesto alla lor libertà conoscessero; oltre a questo\nsommamente confortandole a conservare la loro castità,\naffermando sé avere seco proposto che mai di lei se non il\nsuo marito goderebbe. Le sue femine di ciò la commendarono e\ndissero di servare al lor potere il suo comandamento.",
                                    "Perdicone, più di giorno in giorno accendendosi e tanto più\nquanto più vicina si vedeva la disiderata cosa e più negata,\ne veggendo che le sue lusinghe non gli valevano, dispose lo\n'ngegno e l'arti riserbandosi alla fine le forze. E\nessendosi avveduto alcuna volta che alla donna piaceva il\nvino, sì come a colei che usata non era di bere per la sua\nlegge che il vietava, con quello, sì come con ministro di\nVenere, s'avisò di poterla pigliare: e mostrando di non aver\ncura di ciò che ella si mostrava schifa, fece una sera per\nmodo di solenne festa una bella cena nella quale la donna\nvenne; e in quella, essendo di molte cose la cena lieta,\nordinò con colui che a lei servia che di varii vini\nmescolati le desse bere. Il che colui ottimamente fece; e\nella, che di ciò non si guardava, dalla piacevolezza del\nbeveraggio tirata più ne prese che alla sua onestà non si\nsarebbe richesto: di che ella, ogni avversità trapassata\ndimenticando, divenne lieta, e veggendo alcune femine alla\nguisa di Maiolica ballare essa alla maniera allessandrina\nballò. Il che veggendo Pericone, esser gli parve vicino a\nquello che egli disiderava; e continuando in più abbondanza\ndi cibi e di beveraggi la cena, per grande spazio di notte\nla prolungò.",
                                    "Ultimamente, partitisi i convitati, con la donna solo se ne\nentrò nella camera: la quale, più calda di vino che d'onestà\ntemperata, quasi come se Pericone una delle sue femine\nfosse, senza alcuno ritegno di vergogna in presenzia di lui\nspogliatasi, se n'entrò nel letto. Pericone non diede\nindugio a seguitarla, ma spento ogni lume prestamente\ndall'altra parte le si coricò allato e, in braccio\nrecatalasi senza alcuna contradizione di lei, con lei\nincominciò amorosamente a sollazzarsi. Il che poi che ella\nebbe sentito, non avendo mai davanti saputo con che corno\ngli uomini cozzano, quasi pentuta del non avere alle\nlusinghe di Pericone assentito, senza attendere d'essere a\ncosì dolci notti invitata, spesse volte se stessa invitava\nnon con le parole, ché non si sapea fare intendere, ma co'\nfatti.",
                                    "A questo gran piacere di Pericone e di lei, non essendo la\nfortuna contenta d'averla di moglie d'un re fatta divenire\namica d'un castellano, le si parò davanti più crudele\namistà. Aveva Pericone un fratello d'età di venticinque\nanni, bello e fresco come una rosa, il cui nome era Marato;\nil quale, avendo costei veduta e essendogli sommamente\npiaciuta, parendogli, secondo che per gli atti di lei poteva\ncomprendere, essere assai bene della grazia sua e estimando\nche ciò che di lei disiderava niuna cosa gliele toglieva se\nnon la solenne guardia che faceva di lei Pericone, cadde in\nun crudel pensiero: e al pensiero seguì senza indugio lo\nscellerato effetto.",
                                    "Era allora per ventura nel porto della città una nave la\nquale di mercatantia era carica per andare in Chiarenza in\nRomania, della quale due giovani genovesi eran padroni, e\ngià aveva collata la vela per doversi, come buon vento\nfosse, partire; con li quali Marato convenutosi ordinò come\nda loro con la donna la seguente notte ricevuto fosse. E\nquesto fatto, faccendosi notte, seco ciò che far doveva\navendo disposto, alla casa di Pericone, il quale di niente\nda lui si guardava, sconosciutamente se n'andò con alcuni\nsuoi fidatissimi compagni li quali a quello che fare\nintendeva richesti aveva, e nella casa, secondo l'ordine tra\nlor posto, si nascose. E poi che parte della notte fu\ntrapassata, aperto a' suoi compagni là dove Pericon con la\ndonna dormiva e quella aperta, Pericone dormente uccisono e\nla donna desta e piagnente minacciando di morte, se alcun\nromor facesse, presero; e con gran parte delle più preziose\ncose di Pericone, senza essere stati sentiti, prestamente\nalla marina n'andarono, e quindi senza indugio sopra la nave\nse ne montarono Marato e la donna, e' suoi compagni se ne\ntornarono.",
                                    "I marinari, avendo buon vento e fresco, fecero vela al lor\nviaggio. La donna amaramente e della sua prima sciagura e di\nquesta seconda si dolfe molto; ma Marato col santo cresci in\nman che Dio ci diè la cominciò per sì fatta maniera a\nconsolare, che ella, già con lui dimesticatasi, Pericone\ndimenticato aveva; e già le pareva star bene quando la\nfortuna l'apparecchiò nuova tristizia, quasi non contenta\ndelle passate. Per ciò che, essendo ella di forma\nbellissima, sì come già più volte detto avemo, e di maniere\nlaudevoli molto, sì forte di lei i due giovani padroni della\nnave s'innamorarono, che, ogni altra cosa dimenticatane, a\nservirle e a piacerle intendevano, guardandosi sempre non\nMarato s'accorgesse della cagione.",
                                    "E essendosi l'un dell'altro di questo amore avveduto, di\nciò ebbero insieme segreto ragionamento e convennersi di\nfare l'acquisto di questo amor comune, quasi amore così\nquesto dovesse patire come la mercatantia o i guadagni\nfanno. E veggendola molto da Marato guardata, e per ciò alla\nloro intenzione impediti, andando un dì a vela\nvelocissimamente la nave e Marato standosi sopra la poppa e\nverso il mare riguardando, di niuna cosa da lor guardandosi,\ndi concordia andarono e, lui prestamente di dietro preso, il\ngittarono in mare; e prima per ispazio di più d'un miglio\ndilungati furono, che alcuno si fosse pure avveduto Marato\nesser caduto in mare. Il che sentendo la donna e non\nveggendosi via da poterlo ricoverare, nuovo cordoglio sopra\nla nave a far cominciò.",
                                    "Al conforto della quale i due amanti incontanente vennero e\ncon dolci parole e con promesse grandissime, quantunque ella\npoco intendesse, lei, che non tanto il perduto Marato quanto\nla sua sventura piagnea, s'ingegnavan di racchetare. E dopo\nlunghi sermoni e una e altra volta con lei usati, parendo\nloro lei quasi avere racconsolata, a ragionamento venner tra\nse medesimi qual prima di loro la dovesse con seco menare a\ngiacere. E volendo ciascuno essere il primo né potendosi in\nciò tra loro alcuna concordia trovare, prima con parole\ngrave e dura riotta incominciarono, e da quella accesi\nnell'ira, messo mano alle coltella, furiosamente s'andarono\nadosso e più colpi, non potendo quegli che sopra la nave\neran dividergli, si diedono insieme: de' quali incontanente\nl'un cadde morto e l'altro in molte parti della persona\ngravemente fedito rimase in vita. Il che dispiacque molto\nalla donna, sì come a colei che quivi sola senza aiuto o\nconsiglio d'alcun si vedea e temeva forte non sopra lei\nl'ira si volgesse de' parenti e degli amici de' due padroni;\nma i prieghi del fedito e il prestamente pervenire a\nChiarenza dal pericolo della morte la liberarono. Dove col\nfedito insieme discese in terra: e con lui dimorando in uno\nalbergo, subitamente corse la fama della sua gran bellezza\nper la città, e agli orecchi del prenze della Morea, il\nquale allora era in Chiarenza, pervenne. Laonde egli veder\nla volle, e vedutala e oltre a quello che la fama portava\nbella parendogli, sì forte di lei subitamente s'innamorò,\nche a altro non poteva pensare; e avendo udito in che guisa\nquivi pervenuta fosse, s'avvisò di doverla potere avere. E\ncercando de' modi e i parenti del fedito sappiendolo, senza\naltro aspettare prestamente gliele mandarono: il che al\nprenze fu sommamente caro e alla donna altressì, per ciò che\nfuori d'un gran pericolo esser le parve.",
                                    "Il prenze vedendola oltre alla bellezza ornata di costumi\nreali, non potendo altramenti saper chi ella si fosse,\nnobile donna dovere essere la stimò e pertanto il suo amore\nin lei si raddoppiò; e onorevolmente molto tenendola, non a\nguisa d'amica ma di sua propria moglie la trattava. Il che,\navendo a' trapassati mali alcun rispetto la donna e\nparendole assai bene stare, tutta riconfortata e lieta\ndivenuta, in tanto le sue bellezze fiorirono, che di niuna\naltra cosa pareva che tutta la Romania avesse da favellare.",
                                    "Per la qual cosa al duca d'Atene, giovane e bello e pro'\ndella persona, amico e parente del prenze, venne disidero di\nvederla: e mostrando di venirlo a visitare, come usato era\ntalvolta di fare, con bella e onorevole compagnia se ne\nvenne a Chiarenza, dove onorevolemente fu ricevuto e con\ngran festa. Poi, dopo alcun dì, venuti insieme a\nragionamento delle bellezze di questa donna, domandò il duca\nse così era mirabil cosa come si ragionava.",
                                    "A cui il prenze rispose: “Molto più! ma di ciò non le mie\nparole ma gli occhi tuoi voglio ti faccian fede.”",
                                    "A che sollecitando il duca il prenze, insieme n'andarono là\ndove ella era. La quale costumatamente molto e con lieto\nviso, avendo davanti sentita la lor venuta, gli ricevette. E\nin mezzo di loro fattala sedere, non si poté di ragionar con\nlei prender piacere, per ciò che essa poco o niente di\nquella lingua intendeva; per che ciascun lei sì come\nmaravigliosa cosa guardava, e il duca massimamente, il quale\nappena seco poteva credere lei essere cosa mortale; e non\nacorgendosi, riguardandola, dell'amoroso veleno che egli con\ngli occhi bevea, credendosi al suo piacer sodisfare\nmirandola, se stesso miseramente impacciò, di lei\nardentissimamente innamorandosi. E poi che da lei insieme\ncol prenze partito si fu e ebbe spazio di poter pensare,\nseco stesso estimava il prenze sopra ogni altro felice, sì\nbella cosa avendo al suo piacere: e dopo molti e varii\npensieri, pesando più il suo focoso amore che la sua onestà,\ndiliberò, che che avvenir se ne dovesse, di privare di\nquesta felicità il prenze e sé a suo poter farne felice.",
                                    "E avendo l'animo al doversi avacciare, lasciando ogni\nragione e ogni giustizia dall'una delle parti, agl'inganni\ntutto il suo pensier dispose: e un giorno, secondo l'ordine\nmalvagio da lui preso, insieme con uno segretissimo\ncameriere del prenze, il quale avea nome Ciuriaci,\nsegretissimamente tutti i suoi cavalli e le sue cose fece\nmettere in assetto per doversene andare, e la notte vegnente\ninsieme con un compagno, tutti armati, messo fu dal predetto\nCiuriaci nella camera del prenze chetamente. Il quale egli\nvide che per lo gran caldo che era, dormendo la donna, esso\ntutto ignudo si stava a una finestra volta alla marina a\nricevere un venticello che da quella parte veniva. Per la\nqual cosa, avendo il suo compagno davanti informato di\nquello che avesse a fare, chetamente n'andò per la camera\ninfino alla finestra, e quivi con un coltello ferito il\nprenze per le reni infino dall'altra parte il passò e\nprestamente presolo dalla finestra il gittò fuori. Era il\npalagio sopra il mare e alto molto, e quella finestra, alla\nquale allora era il prenze, guardava sopra certe case\ndall'impeto del mare fatte cadere, nelle quali rade volte o\nnon mai andava persona: per che avvenne, sì come il duca\ndavanti avea proveduto, che la caduta del corpo del prenze\nda alcuno né fu né poté esser sentita.",
                                    "Il compagno del duca ciò veggendo esser fatto, prestamente\nun capestro da lui per ciò portato, faccendo vista di fare\ncarezze a Ciuriaci, gli gittò alla gola e tirò sì che\nCiuriaci niuno romore poté fare: e sopragiuntovi il duca,\nlui strangolarono e dove il prenze gittato avea il\ngittarono. E questo fatto, manifestamente conoscendo sé non\nessere stati né dalla donna né da altrui sentiti, prese il\nduca un lume in mano e quello portò sopra il letto, e\nchetamente tutta la donna, la quale fisamente dormiva,\nscoperse; e riguardandola tutta la lodò sommamente, e se\nvestita gli era piaciuta, oltre a ogni comparazione ignuda\ngli piacque. Per che, di più caldo disio accesosi, non\nspaventato dal ricente peccato da lui commesso, con le mani\nancor sanguinose allato le si coricò e con lei tutta\nsonnacchiosa, e credente che il prenze fosse, si giacque.",
                                    "Ma poi che alquanto con grandissimo piacere fu dimorato con\nlei, levatosi e fatti alquanti de' suoi compagni quivi\nvenire, fé prender la donna in guisa che romore far non\npotesse e, per una falsa porta, donde egli entrato era,\ntrattala e a caval messala, quanto più poté tacitamente con\ntutti i suoi entrò in camino e verso Atene se ne tornò. Ma\nper ciò che moglie aveva, non in Atene ma a un suo\nbellissimo luogo, che poco di fuori dalla città sopra il\nmare aveva, la donna più che altra dolorosa mise, quivi\nnascosamente tenendola e faccendola onorevolmente di ciò che\nbisognava servire.",
                                    "Aveano la seguente mattina i cortigiani del prenze infino a\nnona aspettato che il prenze si levasse; ma niente sentendo,\nsospinti gli usci delle camere che solamente chiusi erano e\nniuna persona trovandovi, avvisando che occultamente in\nalcuna parte andato fosse per istarsi alcun dì a suo diletto\ncon quella sua bella donna, più non si dierono impaccio. E\ncosì standosi, avvenne che il dì seguente un matto, entrato\nintra le ruvine dove il corpo del prenze e di Ciuriaci\nerano, per lo capestro tirò fuori Ciuriaci e andavaselo\ntirando dietro. Il quale non senza gran maraviglia fu\nriconosciuto da molti, li quali con lusinghe fattisi menare\nal matto là onde tratto l'avea, quivi con grandissimo dolore\ndi tutta la città quello del prenze trovarono, e\nonorevolmente il sepellirono; e de' commettitori di così\ngrande eccesso investigando e veggendo il duca d'Atene non\nesservi ma essersi furtivamente partito, estimarono, così\ncome era, lui dovere aver fatto questo e menatasene la\ndonna. Per che prestamente in lor prenze un fratello del\nmorto prenze substituendo, lui alla vendetta con ogni loro\npotere incitarono; il quale, per più altre cose poi acertato\ncosì essere come imaginato avieno, richesti e amici e\nparenti e servidori di diverse parti, prestamente congregò\nuna bella e grande e poderosa oste, e a far guerra al duca\nd'Atene si dirizzò.",
                                    "Il duca, queste cose sentendo, a difesa di sé similmente\nogni suo sforzo apparecchiò, e in aiuto di lui molti signor\nvennero, tra' quali, mandati dallo 'mperadore di\nConstantinopoli, furono Constantino suo figliuolo e\nManovello suo nepote con bella e con gran gente. Li quali\ndal duca onorevolemente ricevuti furono e dalla duchessa\npiù, per ciò che loro sirocchia era.",
                                    "Appressandosi di giorno in giorno più alla guerra le cose,\nla duchessa, preso tempo, ammenduni nella camera se gli fece\nvenire, e quivi con lagrime assai e con parole molte tutta\nla istoria narrò, le cagioni della guerra narrando: mostrò\nil dispetto a lei fatto dal duca della femina la quale\nnascosamente si credeva tenere, e forte di ciò\ncondogliendosi gli pregò che all'onor del duca e alla\nconsolazion di lei quello compenso mettessero che per loro\nsi potesse il migliore. Sapevano i giovani tutto il fatto\ncome stato era: e per ciò, senza troppo adomandar, la\nduchessa come seppero il meglio riconfortarono e di buona\nsperanza la riempierono; e da lei informati dove stesse la\ndonna si dipartirono.",
                                    "E avendo molte volte udita la donna di maravigliosa\nbellezza commendare, disideraron di vederla e il duca\npregarono che loro la mostrasse. Il quale, mal ricordandosi\ndi ciò che al prenze avvenuto era per averla mostrata a lui,\npromise di farlo; e fatto in un bellissimo giardino, che nel\nluogo dove la donna dimorava era, apparecchiare un magnifico\ndesinare, loro la seguente mattina con pochi altri compagni\na mangiar con lei menò. E sedendo Constanzio con lei, la\ncominciò a riguardare pieno di maraviglia, seco affermando\nmai sì bella cosa non aver veduta e che per certo per\niscusato si doveva avere il duca e qualunque altro che per\navere una sì bella cosa facesse tradimento o altra disonesta\ncosa: e una volta e altra mirandola, e più ciascuna\ncommendandola, non altramenti a lui avvenne che al duca\navvenuto era. Per che, da lei inamorato partitosi, tutto il\npensier della guerra abbandonato, si diede al pensare come\nal duca torre la potesse, ottimamente a ciascuna persona il\nsuo amor celando.",
                                    "Ma mentre che esso in questo fuoco ardeva, sopravenne il\ntempo d'uscire contro al prenze che già alle terre del duca\ns'avicinava: per che il duca e Constanzio e gli altri tutti,\nsecondo l'ordine dato d'Atene usciti, andarono a contrastare\na certe frontiere acciò che più avanti non potesse il prenze\nvenire. E quivi per più dì dimorando, avendo sempre\nConstanzio l'animo e 'l pensiere a quella donna, imaginando\nche, ora che il duca non l'era vicino, assai bene gli\npotrebbe venir fatto il suo piacere, per aver cagione di\ntornarsi a Atene si mostrò forte della persona disagiato;\nper che, con licenzia del duca, commessa ogni sua podestà in\nManovello, a Atene se ne venne alla sorella. E quivi, dopo\nalcun dì, messala nel ragionare del dispetto che dal duca le\npareva ricevere per la donna la qual teneva, le disse che,\ndove ella volesse, egli assai bene di ciò l'aiuterebbe,\nfaccendola di colà ove era trarre e menarla via. La\nduchessa, estimando Constanzio questo per amor di lei e non\ndella donna fare, disse che molto le piacea, sì veramente\ndove in guisa si facesse che il duca mai non risapesse che\nessa a questo avesse consentito. Il che Constanzio\npienamente le promise, per che la duchessa consentì che\negli, come il meglio gli paresse, facesse.",
                                    "Constanzio chetamente fece armare una barca sottile, e\nquella una sera ne mandò vicina al giardino dove dimorava la\ndonna, informati de' suoi che sù v'erano quello che a fare\navessero; e appresso con altri n'andò al palagio dove era la\ndonna, dove da quegli che quivi al servigio di lei erano fu\nlietamente ricevuto, e ancora dalla donna, e con essolui da'\nsuoi servidori accompagnata e da' compagni di Constanzio, sì\ncome gli piacque, se n'andò nel giardino.",
                                    "E quasi alla donna da parte del duca parlar volesse, con\nlei verso una porta che sopra il mare usciva solo se n'andò;\nla quale già essendo da uno de' suoi compagni aperta e quivi\ncol segno dato chiamata la barca, fattala prestamente\nprendere e sopra la barca porre, rivolto alla famiglia di\nlei disse: “Niuno se ne muova né faccia motto, se egli non\nvuol morire, per ciò che io intendo non di rubare al duca la\nfemina sua ma di torre via l'onta la quale egli fa alla mia\nsorella.”",
                                    "A questo niuno ardì di rispondere: per che Constanzio, co'\nsuoi sopra la barca montato e alla donna che piagnea\naccostatosi, comandò che de' remi dessero in acqua e\nandasser via. Li quali, non vocando ma volando, quasi in sul\ndì del seguente giorno a Egina pervennero.",
                                    "Quivi in terra discesi e riposandosi, Constanzio con la\ndonna, che la sua sventurata bellezza piangea, si sollazzò:\nquindi, rimontati in su la barca, infra pochi giorni\npervennero a Chios, e quivi, per tema delle riprensioni del\npadre e che la donna rubata non gli fosse tolta, piacque a\nConstanzio come in sicuro luogo di rimanersi; dove più\ngiorni la bella donna pianse la sua disaventura, ma pur poi\nda Constanzio riconfortata, come l'altre volte fatto avea,\ns'incominciò a prender piacere di ciò che la fortuna avanti\nl'apparecchiava.",
                                    "Mentre queste cose andavano in questa guisa, Osbech, allora\nre de' turchi, il quale in continua guerra stava con lo\n'mperadore, in questo tempo venne per caso alle Smirre: e\nquivi udendo come Constanzio in lasciva vita con una sua\ndonna, la quale rubata avea, senza alcuno provedimento si\nstava in Chios, con alcuni legnetti armati là andatone una\nnotte e tacitamente con la sua gente nella terra entrato,\nmolti sopra le letta ne prese prima che s'accorgessero li\nnemici esser sopravenuti; e ultimamente alquanti, che\nrisentiti erano all'arme corsi, n'uccisero, e arsa tutta la\nterra e la preda e' prigioni sopra le navi posti, verso le\nSmirre si ritornarono. Quivi pervenuti, trovando Osbech, che\ngiovane uomo era, nel riveder della preda la bella donna, e\nconoscendo questa esser quella che con Constanzio era stata\nsopra il letto dormendo presa, fu sommamente contento\nveggendola; e senza niuno indugio sua moglie la fece e\ncelebrò le nozze e con lei si giacque più mesi lieto.",
                                    "Lo 'mperadore il quale, avanti che queste cose avvenissero,\naveva tenuto trattato con Basano, re di Capadocia, acciò che\nsopra Osbech dall'una parte con le sue forze discendesse e\negli con le sue l'assalirebbe dall'altra, né ancora\npienamente l'aveva potuto fornire per ciò che alcune cose,\nle quali Basano adomandava, sì come meno convenevoli, non\naveva volute fare, sentendo ciò che al figliuolo era\navvenuto, dolente fuor di misura, senza alcuno indugio ciò\nche il re di Capadocia domandava fece, e lui quanto più poté\nallo scendere sopra Osbech sollecitò, apparecchiandosi egli\nd'altra parte d'andargli addosso. Osbech, sentendo questo,\nil suo essercito ragunato, prima che da' due potentissimi\nsignori fosse stretto in mezzo, andò contro al re di\nCapadocia, lasciata nelle Smirre a guardia d'un suo fedele\nfamigliare e amico la sua bella donna e col re di Capadocia\ndopo alquanto tempo affrontatosi combatté, e fu nella\nbattaglia morto e il suo essercito sconfitto e disperso. Per\nche Basano vittorioso cominciò liberamente a venirsene verso\nle Smirre: e, vegnendo, ogni gente a lui, sì come a\nvincitore, ubidiva.",
                                    "Il famigliar d'Osbech, il cui nome era Antioco, a cui la\nbella donna era a guardia rimasa, ancora che attempato\nfosse, veggendola così bella, senza servare al suo amico e\nsignor fede di lei s'innamorò: e sappiendo la lingua di lei\n(il che molto a grado l'era, sì come a colei alla quale\nparecchi anni a guisa quasi di sorda e di mutola era\nconvenuta vivere, per lo non aver persona inteso né essa\nessere stata intesa da persona), da amore incitato cominciò\nseco tanta familiarità a pigliare in pochi dì, che non dopo\nmolto, non avendo riguardo al signor loro che in arme e in\nguerra era, fecero la dimestichezza non solamente amichevole\nma amorosa divenire, l'uno dell'altro pigliando sotto le\nlenzuola maraviglioso piacere.",
                                    "Ma sentendo costoro Osbech esser vinto e morto e Basano\nogni cosa venir pigliando, insieme per partito presero di\nquivi non aspettarlo; ma, presa grandissima parte che quivi\neran d'Osbech, insieme nascosamente se n'andarono a Rodi, e\nquivi non guari di tempo dimorarono, che Antioco infermò a\nmorte. Col quale tornando per ventura un mercatante\ncipriano, da lui molto amato e sommamente suo amico,\nsentendosi egli verso la fine venire, pensò di volere e le\nsue cose e la sua cara donna lasciare a lui.",
                                    "E già alla morte vicino, amenduni gli chiamò così dicendo:\n“Io mi veggio senza alcuno fallo venir meno; il che mi\nduole, per ciò che di vivere mai non mi giovò come ora\nfaceva. E il vero che d'una cosa contentissimo muoio, per\nciò che, pur dovendo morire, mi veggio morir nelle braccia\ndi quelle due persone le quali io più amo che alcune altre\nche al mondo ne sieno, cioè nelle tue, carissimo amico, e in\nquelle di questa donna, la quale io più che me medesimo ho\namata poscia che io la conobbi. E il vero che grave m'è, lei\nsentendo qui forestiera e senza aiuto e senza consiglio,\nmorendomi io, rimanere, e più sarebbe grave ancora, se io\nqui non sentissi te, il quale io credo che quella cura di\nlei avrai per amor di me che di me medesimo avresti; e per\nciò quanto più posso ti priego che, s'egli avviene che io\nmuoia, che le mie cose e ella ti sien raccomandate, e quello\ndell'une e dell'altra facci che credi ché sieno consolazione\ndell'anima mia. E te, carissima donna, priego che dopo la\nmia morte me non dimentichi, acciò che io di là vantar mi\npossa che io di qua amato sia dalla più bella donna che mai\nformata fosse dalla natura. Se di queste due cose voi mi\ndarete intera speranza, senza niun dubbio n'andrò\nconsolato.”",
                                    "L'amico mercatante e la donna similmente, queste parole\nudendo, piangevano; e avendo egli detto, il confortarono e\npromisongli sopra la lor fede di quel fare che egli pregava,\nse avvenisse che el morisse. Il quale non stette guari che\ntrapassò e da loro fu onorevolmente fatto sepellire.",
                                    "Poi, pochi dì appresso, avendo il mercatante cipriano ogni\nsuo fatto in Rodi spacciato e in Cipri volendosene tornare\nsopra una cocca di catalani che v'era, domandò la bella\ndonna quello che far volesse, con ciò fosse cosa che a lui\nconvenisse in Cipri tornare. La donna rispose che con lui,\nse gli piacesse, volentieri se ne andrebbe, sperando che per\namor d'Antioco da lui come sorella sarebbe trattata e\nriguardata. Il mercatante rispose che d'ogni suo piacere era\ncontento: e acciò che da ogni ingiuria, che sopravenire le\npotesse avanti che in Cipri fosser, la difendesse, disse che\nera sua moglie. E sopra la nave montati, data loro una\ncameretta nella poppa, acciò che i fatti non paressero alle\nparole contrarii, con lei in un lettuccio assai piccolo si\ndormiva. Per la qual cosa avvenne quello che né dell'un né\ndell'altro nel partir da Rodi era stato intendimento: cioè\nche incitandogli il buio e l'agio e 'l caldo del letto, le\ncui forze non son piccole, dimentica l'amistà e l'amor\nd'Antioco morto, quasi da iguali appetito tirati,\ncominciatisi a stuzzicare insieme, prima che a Baffa\ngiugnessero, là onde era il cipriano, insieme fecero\nparentado; e a Baffa pervenuti, più tempo insieme col\nmercatante si stette.",
                                    "Avvenne per ventura che a Baffa venne per alcuna sua\nbisogna un gentile uomo il cui nome era Antigono, la cui età\nera grande ma il senno maggiore e la ricchezza piccola, per\nciò che in assai cose intramettendosi egli ne' servigi del\nre di Cipri gli era la fortuna stata contraria. Il quale,\npassando un giorno davanti la casa dove la bella donna\ndimorava, essendo il cipriano mercatante andato con sua\nmercatantia in Erminia, gli venne per ventura a una finestra\ndella casa di lei questa donna veduta; la qual, per ciò che\nbellissima era, fisa cominciò a riguardare e cominciò seco\nstesso a ricordarsi di doverla avere altra volta veduta, ma\nil dove in niuna maniera ricordar si poteva. La bella donna,\nla quale lungamente trastullo della fortuna era stata,\nappressandosi il termine nel quale i suoi mali dovevano aver\nfine, come ella Antigono vide così si ricordò di lui in\nAlessandria ne' servigi del padre in non piccolo stato aver\nveduto: per la qual cosa subita speranza prendendo di dover\npotere ancora nello stato real ritornare per lo colui\nconsiglio, non sentendovi il mercatante suo, come più tosto\npoté si fece chiamare Antigono. Il quale, a lei venuto, ella\nvergognosamente domandò se egli Antigono di Famagosta fosse,\nsì come ella credeva.",
                                    "Antigono rispose del sì, e oltre a ciò disse: “Madonna, a\nme pare voi riconoscere ma per niuna cosa mi posso ricordar\ndove; per che io vi priego, se grave non v'è, che a memoria\nmi riduciate chi voi siete.”",
                                    "La donna, udendo che desso era, piangendo forte gli si\ngittò con le braccia al collo; e, dopo alquanto, lui che\nforte si maravigliava domandò se mai in Alessandra veduta\nl'avesse. La qual domanda udendo, Antigono incontanente\nriconobbe costei essere Alatiel figliuola del soldano, la\nquale morta in mare si credeva che fosse, e vollele fare la\ndebita reverenza; ma ella nol sostenne e pregollo che seco\nalquanto si sedesse. La qual cosa da Antigono fatta, egli\nreverentemente la domandò come e quando e donde quivi venuta\nfosse, con ciò fosse cosa che per tutta terra d'Egitto\ns'avesse per certo lei in mare, già eran più anni passati,\nessere annegata.",
                                    "A cui la donna disse: “Io vorrei bene che così fosse stato\npiù tosto che avere avuta la vita la quale avuta ho, e credo\nche mio padre vorrebbe il simigliante, se giammai il\nsaprà”; e così detto rincominciò maravigliosamente a\npiagnere.",
                                    "Per che Antigono le disse: “Madonna, non vi sconfortate\nprima che vi bisogni: se vi piace, narratemi i vostri\naccidenti e che vita sia stata la vostra; per avventura\nl'opera potrà essere andata in modo che noi ci troveremo,\ncon l'aiuto di Dio, buon compenso.”",
                                    "“Antigono, “ disse la bella donna “a me parve, come io ti\nvidi, vedere il padre mio: e da quello amore e da quella\ntenerezza, che io a lui tenuta son di portare, mossa,\npotendomiti celare, mi ti feci palese. E di poche persone\nsarebbe potuto addivenire d'aver vedute, delle quali io\ntanto contenta fossi, quanto sono d'aver te innanzi a alcuno\naltro veduto e riconosciuto; e per ciò quello che nella mia\nmalvagia fortuna ho sempre tenuto nascoso, a te sì come a\npadre paleserò. Se vedi, poi che udito l'avrai, da potermi\nin alcun modo nel mio pristino stato tornare, priegoti\nl'adoperi; se nol vedi, ti priego che mai a alcuna persona\ndichi d'avermi veduta o di me avere alcuna cosa sentita.”",
                                    "E questo detto, sempre piagnendo, ciò che avvenuto l'era\ndal dì che in Maiolica ruppe infino a quel punto li\nraccontò; di che Antigono pietosamente a piagnere cominciò;\ne poi che alquanto ebbe pensato disse: “Madonna, poi che\nocculto è stato ne' vostri infortunii chi voi siate, senza\nfallo più cara che mai vi renderò al vostro padre e appresso\nper moglie al re del Garbo.”",
                                    "E, domandato da lei del come, ordinatamente ciò che da far\nfosse le dimostrò; e acciò che altro per indugio intervenir\nnon potesse, di presente si tornò Antigono in Famagosta e fu\nal re, al qual disse: “Signor mio, se a voi aggrada, voi\npotete a una ora a voi fare grandissimo onore, e a me, che\npovero sono per voi, grande utile senza gran vostro costo.”",
                                    "Il re domandò come. Antigono allora disse: “A Baffa è\npervenuta la bella giovane figliuola del soldano, di cui è\nstata così lunga fama che annegata era; e ha, per servare la\nsua onestà, grandissimo disagio sofferto lungamente, e al\npresente è in povero stato e disidera di tornarsi al padre.\nSe a voi piacesse di mandargliele sotto la mia guardia,\nquesto sarebbe grande onor di voi e di me gran bene; né\ncredo che mai tal servigio di mente al soldano uscisse.”",
                                    "Il re, da una reale onestà mosso, subitamente rispose che\ngli piacea; e onoratamente per lei mandando, a Famagosta la\nfece venire, dove da lui e dalla reina con festa\ninestimabile e con onor magnifico fu ricevuta. La quale poi\ndal re e dalla reina de' suoi casi adomandata, secondo\nl'ammaestramento datole da Antigono rispose e contò tutto. E\npochi dì appresso, adomandandolo ella, il re, con bella e\nonorevole compagnia d'uomini e di donne, sotto il governo\nd'Antigono la rimandò al soldano: dal quale se con festa fu\nricevuta niun ne dimandi, e Antigono similemente con tutta\nla sua compagnia. La quale poi che alquanto fu riposata,\nvolle il soldano sapere come fosse che viva fosse, e dove\ntanto tempo dimorata senza mai avergli fatto di suo stato\nalcuna cosa sentire.",
                                    "La donna, la quale ottimamente gli ammaestramenti\nd'Antigono aveva tenuti a mente, appresso al padre così\ncominciò a parlare: “Padre mio, forse il ventesimo giorno\ndopo la mia partita da voi, per fiera tempesta la nostra\nnave, sdruscita, percosse a certe piagge là in Ponente,\nvicine d'un luogo chiamato Aguamorta, una notte; e che che\ndegli uomini, che sopra la nostra nave erano, io nol so né\nseppi già mai. Di tanto mi ricorda che, venuto il giorno e\nio quasi di morte a vita risurgendo, essendo già la\nstraccata nave da' paesani veduta e essi a rubar quella di\ntutta la contrada corsi, io con due delle mie femine prima\nsopra il lito poste fummo, e incontanente da giovani prese\nchi qua con una e chi là con un'altra cominciarono a\nfuggire. Che di loro si fosse io nol seppi mai: ma avendo me\ncontrastante due giovani presa e per le trecce tirandomi,\npiagnendo io sempre forte, avvenne che, passando costoro che\nmi tiravano una strada per entrare in un grandissimo bosco,\nquatro uomini in quella ora di quindi passavano a cavallo:\nli quali come quegli che mi tiravano videro, così lasciatami\nprestamente presero a fuggire. Li quatro uomini, li quali\nnel sembiante assai autorevoli mi parevano, veduto ciò,\ncorsero dove io era e molto mi domandarono, e io dissi\nmolto, ma né da loro fui intesa né io loro intesi. Essi,\ndopo lungo consiglio postami sopra uno de' lor cavalli, mi\nmenarono a uno monastero di donne secondo la lor legge\nreligiose; e quivi, che che essi dicessero, io fui da tutte\nbenignissimamente ricevuta e onorata sempre, e con gran\ndivozione con loro insieme ho poi servito a san Cresci in\nValcava, a cui le femine di quel paese voglion molto bene.\nMa poi che per alquanto tempo con loro dimorata fui, e già\nalquanta avendo della loro lingua apparata, domandandomi\nesse chi io fossi e donde, e io conoscendo là dove io era e\ntemendo se il vero dicessi non fossi da lor cacciata sì come\nnemica della lor legge, risposi che io era figliuola d'un\ngran gentile uomo di Cipri, il quale mandandomene a marito\nin Creti, per fortuna quivi eravam corsi e rotti. E assai\nvolte in assai cose, per tema di peggio, servai lor costumi:\ne domandata dalla maggiore di quelle donne, la quale esse\nappellan badessa, se in Cipri tornare me ne volessi, risposi\nche niuna cosa tanto disiderava. Ma essa, tenera del mio\nonore, mai a alcuna persona fidar non mi volle che verso\nCipri venisse, se non, forse due mesi sono, venuti quivi\ncerti buoni uomini di Francia con le loro donne, de' quali\nalcun parente v'era della badessa, e sentendo essa che in\nIerusalem andavano a visitare il Sepolcro, dove colui cui\ntengono per Idio fu sepellito poi che da' giudei fu ucciso,\nallora mi raccomandò e pregogli che in Cipri a mio padre mi\ndovessero presentare. Quanto questi gentili uomini\nm'onorassono e lietamente mi ricevessero insieme con le lor\ndonne lunga istoria sarebbe a raccontare. Saliti adunque\nsopra una nave, dopo più giorni pervenimmo a Baffa: e quivi\nveggendomi pervenire, né persona conoscendovi né sappiendo\nche dovermi dire a' gentili uomini che a mio padre mi volean\npresentare, secondo che loro era stato imposto dalla\nveneranda donna, m'apparecchiò Idio, al quale forse di me\nincresceva, sopra il lito Antigono in quella ora che noi a\nBaffa smontavamo; il quale io prestamente chiamai, e in\nnostra lingua, per non essere da' gentili uomini né dalle\ndonne intesa, gli dissi che come figliuola mi ricevesse.\nEgli prestamente m'intese: e fattami la festa grande, quegli\ngentili uomini e quelle donne secondo la sua povera\npossibilità onorò, e me ne menò al re di Cipri, il quale con\nquello onore mi ricevette e qui a voi m'ha rimandata che mai\nper me raccontare non si potrebbe. Se altro a dir ci resta,\nAntigono, che molte volte da me ha questa mia fortuna udita,\nil racconti.”",
                                    "Antigono allora al soldano rivolto disse: “Signor mio, sì\ncome ella m'ha più volte detto e come quegli gentili uomini\ncon li quali venne mi dissero, v'ha raccontato. Solamente\nuna parte v'ha lasciata a dire, la quale io stimo che, per\nciò che bene non sta a lei di dirlo, l'abbia fatto: e questo\nè quanto quegli gentili uomini e donne, con li quali venne,\ndicessero della onesta vita la quale con le religiose donne\naveva tenuta e della sua virtù e de' suoi laudevoli costumi,\ne delle lagrime e del pianto che fecero e le donne e gli\nuomini quando, a me restituitola, si partiron da lei. Delle\nquali cose se io volessi a pien dire ciò che essi mi\ndissero, non che il presente giorno ma la seguente notte non\nci basterebbe: tanto solamente averne detto voglio che\nbasti, che, secondo che le loro parole mostravano e quello\nancora che io n'ho potuto vedere, voi vi potete vantare\nd'avere la più bella figliuola e la più onesta e la più\nvalorosa che altro signore che oggi corona porti.”",
                                    "Di queste cose fece il soldano maravigliosissima festa e\npiù volte pregò Idio che grazia gli concedesse di potere\ndegni meriti rendere a chiunque avea la figliuola onorata, e\nmassimamente al re di Cipri per cui onoratamente gli era\nstata rimandata: e appresso alquanti dì, fatti grandissimi\ndoni apparecchiare a Antigono, al tornarsi in Cipri il\nlicenziò, al re per lettere e per ispeziali ambasciadori\ngrandissime grazie rendendo di ciò che fatto aveva alla\nfigliuola. Appresso questo, volendo che quello che\ncominciato era avesse effetto, cioè che ella moglie fosse\ndel re del Garbo, a lui ogni cosa significò, scrivendogli\noltre a ciò che, se gli piacesse d'averla, per lei sì\nmandasse. Di ciò fece il re del Garbo gran festa: e, mandato\nonorevolmente per lei, lietamente la ricevette. E essa, che\ncon otto uomini forse diecemilia volte giaciuta era, allato\na lui si coricò per pulcella e fecegliele credere che così\nfosse; e reina con lui lietamente poi più tempo visse. E per\nciò si disse: “Bocca basciata non perde ventura, anzi\nrinnuova come fa la luna.”"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Il conte d'Anguersa, falsamente accusato, va in essilio;\nlascia due suoi figliuoli in diversi luoghi in Inghilterra;\ne egli, sconosciuto tornando di Scozia, lor truova in buono\nstato; va come ragazzo nello essercito del re di Francia, e\nriconosciuto innocente è nel primo stato ritornato."
                                    }
                                },
                                "p": [
                                    "Sospirato fu molto dalle donne per li varii casi della\nbella donna: ma chi sa che cagione moveva que' sospiri?\nForse v'eran di quelle che non meno per vaghezza di così\nspesse nozze che per pietà di colei sospiravano. Ma\nlasciando questo stare al presente, essendosi da loro riso\nper l'ultime parole da Panfilo dette e veggendo la reina in\nquelle la novella di lui esser finita, a Elissa rivolta\nimpose che con una delle sue l'ordine seguitasse. La quale,\nlietamente faccendolo, incominciò:",
                                    "–Ampissimo campo è quello per lo quale noi oggi spaziando\nandiamo, né ce n'è alcuno che, non che uno aringo ma diece\nnon ci potesse assai leggiermente correre, sì copioso l'ha\nfatto la fortuna delle sue nuove e gravi cose; e per ciò,\nvegnendo di quelle, che infinite sono, a raccontare alcuna,\ndico",
                                    "Che essendo lo 'mperio di Roma da' franceschi ne' tedeschi\ntransportato, nacque tra l'una nazione e l'altra grandissima\nnimistà e acerba e continua guerra, per la quale, sì per\ndifesa del suo paese e sì per l'offesa dell'altrui, il re di\nFrancia e un suo figliuolo, con ogni sforzo del lor regno e\nappresso d'amici e di parenti che far poterono, ordinarono\nun grandissimo essercito per andare sopra i nemici. E avanti\nche a ciò procedessero, per non lasciare il regno senza\ngoverno, sentendo Gualtieri conte d'Anguersa gentile e savio\nuomo e molto loro fedele amico e servidore, e ancora che\nassai ammaestrato fosse nell'arte della guerra, per ciò che\nloro più alle dilicatezze atto che a quelle fatiche parea,\nlui in luogo di loro sopra tutto il governo del reame di\nFrancia general vicario lasciarono, e andarono al lor\ncammino. Cominciò adunque Gualtieri e con senno e con ordine\nl'uficio commesso, sempre d'ogni cosa con la reina e con la\nnuora di lei conferendo; e benché sotto la sua custodia e\ngiurisdizione lasciate fossero, nondimeno come sue donne e\nmaggiori l'onorava. Era il detto Gualtieri del corpo\nbellissimo e d'età forse di quaranta anni, e tanto piacevole\ne costumato quanto alcuno altro gentile uomo il più esser\npotesse; e, oltre a tutto questo, era il più leggiadro e il\npiù dilicato cavaliere che a quegli tempi si conoscesse e\nquegli che più della persona andava ornato.",
                                    "Ora avvenne che, essendo il re di Francia e il figliuolo\nnella guerra già detta, essendosi morta la donna di\nGualtieri e a lui un figliuol maschio e una femina piccoli\nfanciulli rimasi di lei senza più, che costumando egli alla\ncorte delle donne predette e con loro spesso parlando delle\nbisogne del regno, che la donna del figliuolo del re gli\npose gli occhi addosso e, con grandissima affezione la\npersona di lui e' suoi costumi considerando, d'occulto amore\nferventemente di lui s'accese; e sé giovane e fresca\nsentendo e lui senza alcuna donna, si pensò leggiermente\ndoverle il suo disidero venir fatto, e pensando niuna cosa a\nciò contrastare, se non vergogna, di manifestargliele\ndispose del tutto e quella cacciar via. E essendo un giorno\nsola e parendole tempo, quasi d'altre cose con lui ragionar\nvolesse, per lui mandò.",
                                    "Il conte, il cui pensiero era molto lontano da quel della\ndonna, senza alcuno indugio a lei andò; e postosi, come ella\nvolle, con lei sopra un letto in una camera tutti soli a\nsedere, avendola il conte già due volte domandata della\ncagione per che fatto l'avesse venire e ella taciuto,\nultimamente da amor sospinta, tutta di vergogna divenuta\nvermiglia, quasi piangendo e tutta tremante con parole rotte\ncosì cominciò a dire: “Carissimo e dolce amico e signor\nmio, voi potete, come savio uomo, agevolmente conoscere\nquanta sia la fragilità e degli uomini e delle donne, e per\ndiverse cagioni più in una che in altra; per che debitamente\ndinanzi a giusto giudice un medesimo peccato in diverse\nqualità di persone non dee una medesima pena ricevere. E chi\nsarebbe colui che dicesse che non dovesse molto più esser da\nriprendere un povero uomo o una povera femina, a' quali con\nla loro fatica convenisse guadagnare quello che per la vita\nloro lor bisognasse, se da amore stimolati fossero e quello\nseguissero, che una donna la quale, ricca e oziosa e a cui\nniuna cosa che a' suoi disideri piacesse, mancasse? Certo io\nnon credo niuno. Per la quale ragione io estimo che\ngrandissima parte di scusa debbian fare le dette cose in\nservigio di colei che le possiede, se ella per avventura si\nlascia trascorrere a amare; e il rimanente debbia fare\nl'avere eletto savio e valoroso amadore, se quella l'ha\nfatto che ama. Le quali cose con ciò sia cosa che amendune,\nsecondo il mio parere, sieno in me, e oltre a queste più\naltre le quali a amare mi debbono inducere, sì come è la mia\ngiovanezza e la lontananza del mio marito, ora convien che\nsurgano in servigio di me alla difesa del mio focoso amore\nnel vostro conspetto: le quali, se quello vi potranno che\nnella presenza de' savi debbono potere, io vi priego che\nconsiglio e aiuto in quello che io vi dimanderò mi porgiate.\nEgli è il vero che, per la lontananza di mio marito non\npotendo io agli stimoli della carne né alla forza d'amor\ncontrastare, le quali sono di tanta potenza, che i\nfortissimi uomini non che le tenere donne hanno già molte\nvolte vinti e vincono tutto il giorno, essendo io negli agi\ne negli ozii ne' quali voi mi vedete, a secondare li piaceri\nd'amore e a divenire innamorata mi sono lasciata\ntrascorrere. E come che tal cosa, se saputa fosse, io\nconosca non essere onesta, nondimeno essendo e stando\nnascosa quasi di niuna cosa essere disonesta la giudichi,\npur m'è di tanto Amore stato grazioso, che egli non\nsolamente non m'ha il debito conoscimento tolto nello\nelegger l'amante ma me n'ha molto in ciò prestato, voi degno\nmostrandomi da dovere da una donna, fatta come sono io,\nessere amato; il quale, se 'l mio avviso non m'inganna, io\nreputo il più bello, il più piacevole e 'l più leggiadro e\n'l più savio cavaliere che nel reame di Francia trovar si\npossa; e sì come io senza marito posso dire che io mi\nveggia, così voi ancora senza mogliere. Per che io vi\npriego, per cotanto amore quanto è quello che io vi porto,\nche voi non neghiate il vostro verso di me e che della mia\ngiovanezza v'incresca, la qual veramente, come il ghiaccio\nal fuoco, si consuma per voi.”",
                                    "A queste parole sopravennero in tanta abbondanza le\nlagrime, che essa, che ancora più prieghi intendeva di\nporgere, più avanti non ebbe poter di parlare, ma bassato il\nviso e quasi vinta piagnendo sopra il seno del conte si\nlasciò con la testa cadere. Il conte, il quale lealissimo\ncavaliere era, con gravissime riprensioni cominciò a mordere\ncosì folle amore e a sospignerla indietro, che già al collo\ngli si voleva gittare, e con saramenti a affermare che egli\nprima sofferrebbe d'essere squartato che tal cosa contro\nall'onore del suo signore né in sé né in altrui consentisse.",
                                    "Il che la donna udendo, subitamente dimenticato l'amore e\nin fiero furore accesa, disse: “Dunque sarò io, villan\ncavaliere, in questa guisa da voi del mio disidero\nschernita? Unque a Dio non piaccia, poi che voi volete me\nfar morire, che io voi o morire o cacciar del mondo non\nfaccia.” E così detto, a una ora messesi le mani ne'\ncapelli e rabuffatigli e stracciatigli tutti e appresso nel\npetto squarciandosi i vestimenti, cominciò a gridar forte:\n“Aiuto, aiuto! ché 'l conte d'Anguersa mi vuol far forza.”",
                                    "Il conte, veggendo questo e dubitando forte più della\ninvidia cortigiana che della sua conscienza, e temendo per\nquella non fosse più fede data alla malvagità della donna\nche alla sua innocenzia, levatosi come più tosto poté della\ncamera e del palagio s'uscì e fuggissi a casa sua, dove,\nsenza altro consiglio prendere, pose i suoi figliuoli a\ncavallo, e egli montatovi altressì quanto più poté n'andò\nverso Calese.",
                                    "Al romor della donna corsero molti, li quali, vedutala e\nudita la cagione del suo gridare, non solamente per quello\ndieder fede alle sue parole, ma aggiunsero la leggiadria e\nla ornata maniera del conte, per potere a quel venire,\nessere stata da lui lungamente usata. Corsesi adunque a\nfurore alle case del conte per arestarlo; ma non trovando\nlui, prima le rubar tutte e appresso infino a' fondamenti le\nmandar giuso. La novella, secondo che sconcia si diceva,\npervenne nell'oste al re e al figliuolo; li quali turbati\nmolto a perpetuo essilio lui e i suoi discendenti dannarono,\ngrandissimi doni promettendo a chi o vivo o morto loro il\npresentasse.",
                                    "Il conte, dolente che d'innocente fuggendo s'era fatto\nnocente, pervenuto senza farsi conoscere o essere conosciuto\nco' suoi figliuoli a Calese, prestamente trapassò in\nInghilterra e in povero abito n'andò verso Londra. Nella\nquale prima che entrasse, con molte parole ammaestrò i due\npiccioli figliuoli e massimamente in due cose: prima, che\nessi pazientemente comportassero lo stato povero nel quale\nsenza lor colpa la fortuna con lui insieme gli aveva recati;\ne appresso, che con ogni sagacità si guardassero di mai non\nmanifestare a alcuno onde si fossero né di cui figliuoli, se\ncara avevan la vita. Era il figliuolo, chiamato Luigi, di\nforse nove anni, e la figliuola, che nome avea Violante,\nn'avea forse sette; li quali, secondo che comportava la loro\ntenera età, assai bene compresero l'amaestramento del padre\nloro e per opera il mostrarono appresso. Il che, acciò che\nmeglio fare si potesse, gli parve da dover loro i nomi\nmutare, e così fece; e nominò il maschio Perotto e Giannetta\nla femina. E pervenuti poveramente vestiti in Londra, a\nguisa che far veggiamo a questi paltoni franceschi, si\ndiedero a andar la limosina adomandando.",
                                    "E essendo per ventura in tal servigio una mattina a una\nchiesa, avvenne che una gran dama, la quale era moglie\ndell'uno de' maliscalchi del re d'Inghilterra, uscendo della\nchiesa vide questo conte e i due suoi figlioletti che\nlimosina adomandavano; il quale ella domandò donde fosse e\nse suoi erano quegli figliuoli. Alla quale egli rispose che\nera di Piccardia e che, per misfatto d'un suo maggior\nfigliuolo ribaldo con quegli due, che suoi erano, gli era\nconvenuto partire. La dama, che pietosa era, pose gli occhi\nsopra la fanciulla e piacquele molto, per ciò che bella e\ngentilesca e avvenente era, e disse: “Valente uomo, se tu\nti contenti di lasciare appresso di me questa tua\nfiglioletta, per ciò che buono aspetto ha, io la prenderò\nvolentieri; e se valente femina sarà, io la mariterò a quel\ntempo che convenevole serà in maniera che starà bene.”",
                                    "Al conte piacque molto questa domanda e prestamente rispose\ndi sì, e con lagrime gliele diede e raccomandò molto. E così\navendo la figliuola allogata e sappiendo bene a cui,\ndiliberò di più non dimorar quivi; e limosinando traversò\nl'isola e con Perotto pervenne in Gales non senza gran\nfatica, sì come colui che d'andare a piè non era uso. Quivi\nera un altro de' maliscalchi del re, il quale grande stato e\nmolta famiglia tenea, nella corte del quale il conte alcuna\nvolta, e egli e 'l figliuolo, per aver da mangiare molto si\nriparavano. E essendo in essa alcun figliuolo del detto\nmaliscalco e altri fanciulli di gentili uomini e faccendo\ncotali pruove fanciullesche, sì come di correre e di\nsaltare, Perotto s'incominciò con loro a mescolare e a fare\ncosì destramente, o più, come alcuno degli altri facesse\nciascuna pruova che tra lor si faceva. Il che il maliscalco\nalcuna volta veggendo, e piacendogli molto la maniera e'\nmodi del fanciullo, domandò chi egli fosse. Fugli detto che\negli era figliuolo d'un povero uomo il quale alcuna volta\nper limosina là entro veniva: a cui il maliscalco il fece\nadomandare, e il conte, sì come colui che d'altro Idio non\npregava, liberamente gliel concedette, quantunque noioso gli\nfosse il da lui dipartirsi. Avendo adunque il conte il\nfigliuolo e la figliuola acconci, pensò di più non volere\ndimorare in Inghilterra ma come il meglio poté se ne passò\nin Irlanda; e pervenuto a Stanforda, con un cavaliere d'un\nconte paesano per fante si pose, tutte quelle cose faccendo\nche a fante o a ragazzo possono appartenere. E quivi, senza\nesser mai da alcuno conosciuto, con assai disagio e fatica\ndimorò lungo tempo.",
                                    "Violante, chiamata Giannetta, con la gentil donna in Londra\nvenne crescendo e in anni e in persona e in bellezza e in\ntanta grazia e della donna e del marito di lei e di ciascuno\naltro della casa e di chiunque la conoscea, che era a vedere\nmaravigliosa cosa; né alcuno era che a' suoi costumi e alle\nsue maniere riguardasse, che lei non dicesse dovere esser\ndegna d'ogni grandissimo bene e onore. Per la qual cosa la\ngentil donna che lei dal padre ricevuta avea, senza aver mai\npotuto sapere chi egli si fosse altramenti che da lui udito\navesse, s'era proposta di doverla onorevolmente, secondo la\ncondizione della quale stimava che fosse, maritare. Ma Idio,\ngiusto riguardatore degli altrui meriti, lei nobile femina\nconoscendo e senza colpa penitenzia portar dell'altrui\npeccato, altramente dispose: e acciò che a mano di vile uomo\nla gentil giovane non venisse, si dee credere che quello che\navvenne Egli per sua benignità permettesse.",
                                    "Aveva la gentil donna, con la quale la Giannetta dimorava,\nun solo figliuolo del suo marito, il quale e essa e 'l padre\nsommamente amavano, sì perché figliuolo era e sì ancora\nperché per vertù e per meriti il valeva, come colui che più\nche altro e costumato e valoroso e pro' e bello della\npersona era. Il quale, avendo forse sei anni più che la\nGiannetta e lei veggendo bellissima e graziosa, sì forte di\nlei s'innamorò, che più avanti di lei non vedea. E per ciò\nche egli imaginava lei di bassa condizion dovere essere, non\nsolamente non ardiva addomandarla al padre e alla madre per\nmoglie, ma, temendo non fosse ripreso che bassamente si\nfosse a amar messo, quanto poteva il suo amore teneva\nnascoso; per la qual cosa troppo più che se palesato\nl'avesse lo stimolava. Laonde avvenne che per soverchio di\nnoia egli infermò, e gravemente; alla cura del quale essendo\npiù medici richesti e avendo un segno e altro guardato di\nlui e non potendo la sua infermità tanto conoscere, tutti\ncomunemente si disperavano della sua salute. Di che il padre\ne la madre del giovane portavano sì gran dolore e\nmalinconia, che maggiore non si saria potuta portare: e più\nvolte con pietosi prieghi il domandavano della cagione del\nsuo male, a' quali o sospiri per risposta dava o che tutto\nsi sentia consumare.",
                                    "Avvenne un giorno che, sedendosi appresso di lui un medico\nassai giovane ma in iscienza profondo molto e lui per lo\nbraccio tenendo in quella parte dove essi cercano il polso,\nla Giannetta, la quale, per rispetto della madre di lui, lui\nsollecitamente serviva, per alcuna cagione entrò nella\ncamera nella quale il giovane giacea. La quale come il\ngiovane vide, senza alcuna parola o atto fare, sentì con più\nforza nel cuore l'amoroso ardore, per che il polso più forte\ncominciò a battergli che l'usato: il che il medico sentì\nincontanente e maravigliossi, e stette cheto per vedere\nquanto questo battimento dovesse durare. Come la Giannetta\nuscì della camera, e il battimento ristette: per che parte\nparve al medico avere della cagione della infermità del\ngiovane; e stato alquanto, quasi d'alcuna cosa volesse la\nGiannetta adomandare, sempre tenendo per lo braccio lo\n'nfermo, la si fé chiamare, al quale ella venne\nincontanente: né prima nella camera entrò che 'l battimento\ndel polso ritornò al giovane e, lei partita, cessò.",
                                    "Laonde, parendo al medico avere assai piena certezza,\nlevatosi e tratti da parte il padre e la madre del giovane,\ndisse loro: “La sanità del vostro figliuolo non è\nnell'aiuto de' medici, ma nelle mani della Giannetta dimora,\nla quale, sì come io ho manifestamente per certi segni\nconosciuto, il giovane focosamente ama, come che ella non se\nne accorge, per quello che io vegga. Sapete omai che a fare\nv'avete, se la sua vita v'è cara.”",
                                    "Il gentile uomo e la sua donna questo udendo furon\ncontenti, in quanto pure alcun modo si trovava al suo\nscampo, quantunque loro molto gravasse che quello, di che\ndubitavano, fosse desso, cioè di dover dare la Giannetta al\nloro figliuolo per isposa.",
                                    "Essi adunque, partito il medico, se n'andarono allo\n'nfermo: e dissegli la donna così: “Figliuol mio, io non\navrei mai creduto che da me d'alcun tuo disidero ti fossi\nguardato, e spezialmente veggendoti tu, per non aver quello,\nvenir meno: per ciò che tu dovevi esser certo e dèi che\nniuna cosa è che per contentamento di te far potessi,\nquantunque meno che onesta fosse, che io come per me\nmedesima non la facessi. Ma poi che pur fatta l'hai, è\navvenuto che Domenedio è stato misericordioso di te più che\ntu medesimo, e acciò che tu di questa infermità non muoi\nm'ha dimostrata la cagione del tuo male, la quale niuna\naltra cosa è che soperchio amore il quale tu porti a alcuna\ngiovane, qual che ella si sia. E nel vero di manifestar\nquesto non ti dovevi tu vergognare, per ciò che la tua età\nil richiede: e se tu innamorato non fossi, io ti riputerei\nda assai poco. Adunque, figliuol mio, non ti guardare da me,\nma sicuramente ogni tuo disidero mi scuopri; e la malinconia\ne il pensiero, il quale hai e dal quale questa infermità\nprocede, gitta via e confortati e renditi certo che niuna\ncosa sarà per sodisfacimento di te che tu m'imponghi, che io\na mio poter non faccia, sì come colei che te più amo che la\nmia vita. Caccia via la vergogna e la paura, e dimmi se io\nposso intorno al tuo amore adoperare alcuna cosa. E se tu\nnon truovi che io a ciò sia sollecita e a effetto tel rechi,\nabbimi per la più crudel madre che mai partorisse\nfigliuolo.”",
                                    "Il giovane, udendo le parole della madre, prima si\nvergognò; poi, seco pensando che niuna persona meglio di lei\npotrebbe al suo piacer sodisfare, cacciata via la vergogna\ncosì le disse: “Madama, niuna altra cosa mi v'ha fatto\ntenere il mio amor nascoso quanto l'essermi nelle più delle\npersone avveduto che, poi che attempati sono, d'essere stati\ngiovani ricordar non si vogliono. Ma poi che in ciò discreta\nvi veggio, non solamente quello, di che dite vi siete\naccorta, non negherò esser vero, ma ancora di cui vi farò\nmanifesto: con cotal patto, che effetto seguirà alla vostra\npromessa a vostro potere, e così mi potrete aver sano.”",
                                    "Al quale la donna, troppo fidandosi di ciò che non le\ndoveva venir fatto nella forma nella quale già seco pensava,\nliberamente rispose che sicuramente ogni suo disidero\nl'aprisse, ché ella senza alcuno indugio darebbe opera a\nfare che egli il suo piacere avrebbe.",
                                    "“Madama, “ disse allora il giovane “l'alta bellezza e le\nlaudevoli maniere della nostra Giannetta e il non poterla\nfare accorgere, non che pietosa, del mio amore e il non\navere ardito mai di manifestarlo a alcuno m'hanno condotto\ndove voi mi vedete; e se quello che promesso m'avete o in un\nmodo o in un altro non segue, state sicura che la mia vita\nfia brieve.”",
                                    "La donna, a cui più tempo da conforto che da riprensioni\nparea, sorridendo disse: “Ahi! figliuol mio, dunque per\nquesto t'hai tu lasciato aver male? Confortati e lascia fare\na me, poi che guarito sarai.”",
                                    "Il giovane, pieno di buona speranza, in brevissimo tempo di\ngrandissimo miglioramento mostrò segni: di che la donna\ncontenta molto si dispose a voler tentare come quello\npotesse oservare il che promesso avea. E chiamata un dì la\nGiannetta per via di motti assai cortesemente la domandò se\nella avesse alcuno amadore.",
                                    "La Giannetta, divenuta tutta rossa, rispose: “Madama, a\npovera damigella e di casa sua cacciata, come io sono, e che\nall'altrui servigio dimori, come io fo, non si richiede né\nsta bene l'attendere a amore.”",
                                    "A cui la donna disse: “E se voi non l'avete, noi ve ne\nvogliamo donare uno, di che voi tutta giuliva viverete e più\ndella vostra biltà vi diletterete, per ciò che non è\nconvenevole che così bella damigella, come voi siete, senza\namante dimori.”",
                                    "A cui la Giannetta rispose: “Madama, voi dalla povertà di\nmio padre togliendomi come figliuola cresciuta m'avete, e\nper questo ogni vostro piacere far dovrei: ma in questo io\nnon vi piacerò già, credendomi far bene. Se a voi piacerà di\ndonarmi marito, colui intendo io d'amare ma altro no; per\nciò che della eredità de' miei passati avoli niuna cosa\nrimasa m'è se non l'onestà, quella intendo io di guardare e\ndi servare quanto la vita mi durerà.”",
                                    "Questa parola parve forte contraria alla donna a quello a\nche di venire intendea per dovere al figliuolo la promessa\nservare, quantunque, sì come savia donna, molto seco\nmedesima ne commendasse la damigella; e disse: “Come,\nGiannetta, se monsignor lo re, il quale è giovane cavaliere,\ne tu se' bellissima damigella, volesse del tuo amore alcun\npiacere, negherestigliele tu?”",
                                    "Alla quale essa subitamente rispose: “Forza mi potrebbe\nfare il re, ma di mio consentimento mai da me, se non quanto\nonesto fosse, aver non potrebbe.”",
                                    "La dama, comprendendo qual fosse l'animo di lei, lasciò\nstar le parole e pensossi di metterla alla pruova; e così al\nfigliuolo disse di fare, come guarito fosse, di metterla con\nlui in una camera e ch'egli s'ingegnasse d'avere di lei il\nsuo piacere, dicendo che disonesto le pareva che essa, a\nguisa d'una ruffiana, predicasse per lo figliuolo e pregasse\nla sua damigella. Alla qual cosa il giovane non fu contento\nin alcuna guisa e di subito fieramente peggiorò. Il che la\ndonna veggendo, aperse la sua intenzione alla Giannetta. Ma\npiù constante che mai trovandola, raccontato ciò che fatto\naveva al marito, ancora che grave loro paresse, di pari\nconsentimento diliberarono di dargliele per isposa, amando\nmeglio il figliuolo vivo con moglie non convenevole a lui\nche morto senza alcuna; e così, dopo molte novelle, fecero.\nDi che la Giannetta fu contenta molto e con divoto cuore\nringraziò Idio che lei non avea dimenticata: né per tutto\nquesto mai altro che figliuola d'un piccardo si disse. Il\ngiovane guerì e fece le nozze più lieto che altro uomo e\ncominciossi a dar buon tempo con lei.",
                                    "Perotto, il quale in Gales col maliscalco del re\nd'Inghilterra era rimaso, similmente crescendo venne in\ngrazia del signor suo e divenne di persona bellissimo e pro'\nquanto alcuno altro che nell'isola fosse, in tanto che né in\ntornei né in giostre né in qualunque altro atto d'arme niuno\nv'era nel paese che quello valesse che egli; per che per\ntutto, chiamato da loro Perotto il piccardo, era conosciuto\ne famoso. E come Idio la sua sorella dimenticata non avea,\ncosì similmente d'aver lui a mente dimostrò: per ciò che,\nvenuta in quella contrada una pistilenziosa mortalità, quasi\nla metà della gente di quella se ne portò, senza che\ngrandissima parte del rimaso per paura in altre contrade se\nne fuggirono, di che il paese tutto pareva abandonato. Nella\nquale mortalità il maliscalco suo signore e la donna di lui\ne un suo figliuolo e molti altri e fratelli e nepoti e\nparenti tutti morirono, né altro che una damigella già da\nmarito di lui rimase e con alcuni altri famigliari Perotto.\nIl quale, cessata alquanto la pestilenza, la damigella, per\nciò che prod'uomo e valente era, con piacere e consiglio\nd'alquanti pochi paesani vivi rimasi per marito prese, e di\ntutto ciò che a lei per eredità scaduto era il fece signore;\nné guari di tempo passò che, udendo il re d'Inghilterra il\nmaliscalco esser morto e conoscendo il valor di Perotto il\npiccardo, in luogo di quello che morto era il substituì e\nfecelo suo maliscalco. E così brievemente avvenne de' due\ninnocenti figliuoli del conte d'Anguersa da lui per perduti\nlasciati.",
                                    "Era già il diceottesimo anno passato poi che il conte\nd'Anguersa fuggito di Parigi s'era partito, quando a lui\ndimorante in Irlanda, avendo in assai misera vita molte cose\npatite, già vecchio veggendosi, venne voglia di sentire, se\negli potesse, quello che de' figliuoli fosse adivenuto. Per\nche, del tutto della forma della quale esser solea\nveggendosi trasmutato e sentendosi per lo lungo essercizio\npiù della persona atante che quando giovane in ozio\ndimorando non era, partitosi assai povero e male in arnese\nda colui col quale lungamente era stato, se ne venne in\nInghilterra e là se ne andò dove Perotto avea lasciato; e\ntrovò lui essere maliscalco e gran signore, e videlo sano e\natante e bello della persona: il che gli aggradì forte ma\nfarglisi cognoscere non volle infino a tanto che saputo non\navesse della Giannetta. Per che, messosi in cammino, prima\nnon ristette che in Londra pervenne: e quivi, cautamente\ndomandato della donna alla quale la figliuola lasciata avea\ne del suo stato, trovò la Giannetta moglie del figliuolo, il\nche forte gli piacque e ogni sua avversità preterita reputò\npiccola, poi che vivi aveva ritrovati i figliuoli e in buono\nstato. E disideroso di poterla vedere, cominciò come povero\nuomo a ripararsi vicino alla casa di lei; dove un giorno\nveggendol Giachetto Lamiens, che così era chiamato il marito\ndella Giannetta, avendo di lui compassione per ciò che\npovero e vecchio il vide, comandò a uno de' suoi famigliari\nche nella sua casa il menasse e gli facesse dare da mangiar\nper Dio. Il che il famigliare volentier fece.",
                                    "Aveva la Giannetta avuti di Giachetto già più figliuoli,\nde' quali il maggiore non avea oltre a otto anni, e erano i\npiù belli e i più vezzosi fanciulli del mondo; li quali,\ncome videro il conte mangiare, così tutti quanti gli fur\ndintorno e cominciarongli a far festa, quasi da occulta\nvirtù mossi avesser sentito costui loro avolo essere. Il\nquale, suoi nepoti cognoscendoli, cominciò loro a mostrare\namore e a far carezze: per la qual cosa i fanciulli da lui\nnon si volean partire, quantunque colui che al governo di\nloro attendea gli chiamasse. Per che la Giannetta, ciò\nsentendo, uscì d'una camera e quivi venne là dove era il\nconte e minacciogli forte di battergli se quello che il lor\nmaestro volea non facessero. I fanciulli cominciarono a\npiagnere e a dire ch'essi volevano stare appresso a quel\nprod'uomo, il quale più che il lor maestro gli amava: di che\ne la donna e 'l conte si rise. Erasi il conte levato, non\nmiga a guisa di padre ma di povero uomo, a fare onore alla\nfigliuola sì come a donna, e maraviglioso piacere veggendola\navea sentito nell'animo; ma ella né allora né poi il conobbe\npunto, per ciò che oltre modo era trasformato da quello che\nesser soleva, sì come colui che vecchio e canuto e barbuto\nera, e magro e bruno divenuto, e più tosto un altro uomo\npareva che il conte. E veggendo la donna che i fanciulli da\nlui partire non si voleano, ma volendonegli partir\npiangevano, disse al maestro che alquanto gli lasciasse\nstare.",
                                    "Standosi adunque i fanciulli col prod'uomo, avvenne che il\npadre di Giachetto tornò e dal maestro loro sentì questo\nfatto: per che egli, il quale a schifo avea la Giannetta,\ndisse: “Lasciagli star con la mala ventura che Dio dea\nloro, ché essi fanno ritratto da quello onde nati sono: essi\nson per madre discesi di paltoniere, e per ciò non è da\nmaravigliarsi se volentier dimoran co' paltonieri.”",
                                    "Queste parole udì il conte e dolfergli forte; ma pure nelle\nspalle ristretto, così quella ingiuria sofferse come molte\naltre sostenute n'avea. Giachetto, che sentita aveva la\nfesta che i figliuoli al prod'uomo, cioè al conte, facevano,\nquantunque gli dispiacesse, nondimeno tanto gli amava, che\navanti che piagner gli vedesse comandò che, se 'l prod'uomo\na alcun servigio là entro dimorar volesse, che egli vi fosse\nricevuto. Il quale rispose che vi rimanea volentieri, ma che\naltra cosa far non sapea che attendere a' cavalli, di che\ntutto il tempo della sua vita era usato. Assegnatoli adunque\nun cavallo, come quello governato avea, al trastullare i\nfanciulli intendea.",
                                    "Mentre che la fortuna, in questa guisa che divisata è, il\nconte d'Anguersa e i figliuoli menava, avvenne che il re di\nFrancia, molte triegue fatte con gli alamanni, morì, e in\nsuo luogo fu coronato il figliuolo, del quale colei era\nmoglie per cui il conte era stato cacciato. Costui, essendo\nl'ultima triegua finita co' tedeschi, rincominciò asprissima\nguerra: in aiuto del quale, sì come nuovo parente, il re\nd'Inghilterra mandò molta gente sotto il governo di Perotto\nsuo maliscalco e di Giachetto Lamiens, figliuolo dell'altro\nmaliscalco: col quale il prod'uomo, cioè il conte, andò, e\nsenza essere da alcuno riconosciuto dimorò nell'oste per\nbuono spazio a guisa di ragazzo; e quivi, come valente uomo,\ne con consigli e con fatti, più che a lui non si richiedea,\nassai di bene adoperò.",
                                    "Avvenne durante la guerra che la reina di Francia infermò\ngravemente; e conoscendo ella se medesima venire alla morte,\ncontrita d'ogni suo peccato divotamente si confessò\ndall'arcivescovo di Ruem, il quale da tutti era tenuto un\nsantissimo e buono uomo, e tra gli altri peccati gli narrò\nciò che per lei a gran torto il conte d'Anguersa ricevuto\navea. Né solamente fu a lui contenta di dirlo, ma davanti a\nmolti altri valenti uomini tutto come era stato riraccontò,\npregandogli che col re operassono che 'l conte, se vivo\nfosse, e se non, alcun de' suoi figliuoli, nel loro stato\nrestituiti fossero: né guari poi dimorò che, di questa vita\npassata, onorevolmente fu sepellita.",
                                    "La quale confessione al re raccontata, dopo alcun doloroso\nsospiro delle ingiurie fatte al valente uomo a torto, il\nmosse a fare andare per tutto lo essercito, e oltre a ciò in\nmolte altre parti, una grida: che chi il conte d'Anguersa o\nalcuno de' figliuoli gli rinsegnasse, maravigliosamente da\nlui per ognuno guiderdonato sarebbe, con ciò fosse cosa che\negli lui per innocente di ciò per che in essilio andato era\nl'avesse per la confessione fatta dalla reina, e nel primo\nstato e in maggiore intendeva di ritornarlo. Le quali cose\nil conte in forma di ragazzo udendo e sentendo che così era\nil vero, subitamente fu a Giachetto e il pregò che con lui\ninsieme fosse con Perotto, per ciò che egli voleva loro\nmostrare ciò che il re andava cercando.",
                                    "Adunati adunque tutti e tre insieme, disse il conte a\nPerotto, che già era in pensiero di palesarsi: “Perotto,\nGiachetto, che è qui, ha tua sorella per mogliere né mai\nn'ebbe alcuna dota; e per ciò, acciò che tua sorella senza\ndote non sia, io intendo che egli e non altri abbia questo\nbeneficio che il re promette così grande per te, e ti\nrinsegni sì come figliuolo del conte d'Anguersa, e per la\nViolante tua sorella e sua mogliere, e per me che il conte\nd'Anguersa e vostro padre sono.”",
                                    "Perotto, udendo questo e fiso guardandolo, tantosto il\nriconobbe: e piagnendo gli si gittò a' piedi e abbracciollo\ndicendo: “Padre mio, voi siate il molto ben venuto!”",
                                    "Giachetto, prima udendo ciò che il conte detto avea e poi\nveggendo quello che Perotto faceva, fu a un'ora da tanta\nmaraviglia e da tanta allegrezza soprapreso, che appena\nsapeva che far si dovesse. Ma pur, dando alle parole fede e\nvergognandosi forte di parole ingiuriose già da lui verso il\nconte ragazzo usate, piagnendo gli si lasciò cadere a' piedi\ne umilmente d'ogni oltraggio passato domandò perdonanza: la\nquale il conte assai benignamente, in piè rilevatolo, gli\ndiede. E poi che i varii casi di ciascuno tutti e tre\nragionati ebbero, e molto piantosi e molto rallegratosi\ninsieme, volendo Perotto e Giachetto rivestire il conte, per\nniuna maniera il sofferse ma volle che, avendo prima\nGiachetto certezza d'avere il guiderdon promesso, così fatto\ne in quello abito di ragazzo, per farlo più vergognare,\ngliele presentasse.",
                                    "Giachetto adunque col conte e con Perotto appresso venne\ndavanti al re e offerse di presentargli il conte e i\nfigliuoli, dove, secondo la grida fatta, guiderdonare il\ndovesse. Il re prestamente per tutti fece il guiderdon\nvenire maraviglioso agli occhi di Giachetto, e comandò che\nvia il portasse dove con verità il conte e' figliuoli\ndimostrasse come promettea. Giachetto allora, voltatosi\nindietro e davanti messisi il conte suo ragazzo e Perotto,\ndisse: “Monsignore, ecco qui il padre e 'l figliuolo; la\nfigliuola, ch'è mia mogliere e non è qui, con l'aiuto di Dio\ntosto vedrete.”",
                                    "Il re, udendo questo, guardò il conte: e quantunque molto\nda quello che esser solea transmutato fosse, pur dopo\nl'averlo alquanto guardato il riconobbe, e quasi con le\nlagrime in su gli occhi lui che ginocchione stava levò in\npiede e il basciò e abracciò; e amichevolmente ricevette\nPerotto, e comandò che incontanente il conte di vestimenti,\ndi famiglia e di cavalli e d'arnesi rimesso fosse in\nassetto, secondo che alla sua nobilità si richiedea; la qual\ncosa tantosto fu fatta. Oltre a questo, onorò il re molto\nGiachetto e volle ogni cosa sapere di tutti i suoi preteriti\ncasi; e quando Giachetto prese gli alti guiderdoni per\nl'avere insegnati il conte e' figliuoli, gli disse il conte:\n“Prendi cotesti doni dalla magnificenza di monsignore lo\nre, e ricordera'ti di dire a tuo padre che i tuoi figliuoli,\nsuoi e miei nepoti, non son per madre nati di paltoniere.”",
                                    "Giachetto prese i doni e fece a Parigi venir la moglie e la\nsuocera, e vennevi la moglie di Perotto; e quivi in\ngrandissima festa furono col conte, il quale il re avea in\nogni suo ben rimesso, e maggior fattolo che fosse già mai;\npoi ciascuno con la sua licenzia tornò a casa sua. E esso\ninfino alla morte visse in Parigi più gloriosamente che mai.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Bernabò da Genova, da Ambruogiuolo ingannato, perde il suo\ne comanda che la moglie innocente sia uccisa; ella scampa e\nin abito d'uomo serve il soldano: ritrova lo 'ngannatore e\nBernabò conduce in Alessandria, dove, lo 'ngannatore punito,\nripreso abito feminile, col marito ricchi si tornano a\nGenova."
                                    }
                                },
                                "p": [
                                    "Avendo Elissa con la sua compassionevole novella il suo\ndover fornito, Filomena reina, la quale bella e grande era\ndella persona e nel viso più che altra piacevole e ridente,\nsopra sé recatasi, disse:–Servar si vogliono i patti a\nDioneo, e però, non restandoci altri che egli e io a\nnovellare, io dirò prima la mia e esso, che di grazia il\nchiese, l'ultimo fia che dirà.–E questo detto così\ncominciò:",
                                    "–Suolsi tra' volgari spesse volte dire un cotal proverbio:\nche lo 'ngannatore rimane a piè dello 'ngannato; il quale\nnon pare che per alcuna ragione si possa mostrare esser\nvero, se per gli accidenti che avvengono non si mostrasse. E\nper ciò, seguendo la proposta, questo insiememente,\ncarissime donne, esser vero come si dice m'è venuto in\ntalento di dimostrarvi; né vi dovrà esser discaro d'averlo\nudito, acciò che dagl'ingannatori guardar vi sappiate.",
                                    "Erano in Parigi in uno albergo alquanti grandissimi\nmercatanti italiani, qual per una bisogna e qual per\nun'altra, secondo la loro usanza; e avendo una sera fra\nl'altre tutti lietamente cenato, cominciarono di diverse\ncose a ragionare, e d'un ragionamento in altro travalicando\npervennero a dire delle lor donne, le quali alle lor case\navevan lasciate.",
                                    "E motteggiando cominciò alcuno a dire: “Io non so come la\nmia si fa: ma questo so io bene, che quando qui mi viene\nalle mani alcuna giovinetta, che mi piaccia, io lascio stare\ndall'un de' lati l'amore il quale io porto a mia mogliere e\nprendo di questa qua quello piacere che io posso.”",
                                    "L'altro rispose: “E io fo il simigliante, per ciò che se\nio credo che la mia donna alcuna sua ventura procacci, ella\nil fa, e se io nol credo, sì 'l fa; e per ciò a fare a far\nsia: quale asino dà in parete, tal riceve.”",
                                    "Il terzo quasi in questa medesima sentenza parlando\npervenne: e brievemente tutti pareva che a questo\ns'accordassero, che le donne lasciate da loro non volessero\nperder tempo.",
                                    "Un solamente, il quale avea nome Bernabò Lomellin da Genova\ndisse il contrario, affermando sé di spezial grazia da Dio\navere una donna per moglie la più compiuta di tutte quelle\nvirtù che donna o ancora cavaliere in gran parte o donzello\ndee avere, che forse in Italia ne fosse un'altra: per ciò\nche ella era bella del corpo e giovane ancora assai e destra\ne atante della persona, né alcuna cosa era che a donna\nappartenesse, sì come di lavorare lavorii di seta e simili\ncose, che ella non facesse meglio che alcuna altra. Oltre a\nquesto, niuno scudiere, o famigliare che dir vogliamo,\ndiceva trovarsi il quale meglio né più accortamente servisse\na una tavola d'un signore, che serviva ella, sì come colei\nche era costumatissima, savia e discreta molto. Appresso\nquesto la commendò meglio saper cavalcare un cavallo, tenere\nuno uccello, leggere e scrivere e fare una ragione che se un\nmercatante fosse; e da questo, dopo molte altre lode,\npervenne a quello di che quivi si ragionava, affermando con\nsaramento niuna altra più onesta né più casta potersene\ntrovar di lei; per la qual cosa egli credeva certamente che,\nse egli diece anni o sempre mai fuori di casa dimorasse, che\nella mai a così fatte novelle non intenderebbe con altro\nuomo.",
                                    "Era tra questi mercatanti che così ragionavano un giovane\nmercatante chiamato Ambruogiuolo da Piagenza, il quale di\nquesta ultima loda che Bernabò avea data alla sua donna\ncominciò a far le maggior risa del mondo; e gabbando il\ndomandò se lo 'mperadore gli avea questo privilegio più che\na tutti gli altri uomini conceduto. Bernabò un poco\nturbatetto disse che non lo 'mperadore ma Idio, il quale\npoteva un poco più che lo 'mperadore, gli avea questa grazia\nconceduta.",
                                    "Allora disse Ambruogiuolo: “Bernabò, io non dubito punto\nche tu non ti creda dir vero, ma, per quello che a me paia,\ntu hai poco riguardato alla natura delle cose, per ciò che,\nse riguardato v'avessi, non ti sento di sì grosso ingegno,\nche tu non avessi in quella cognosciute cose che ti\nfarebbono sopra questa materia più temperatamente parlare. E\nper ciò che tu non creda che noi, che molto largo abbiamo\ndelle nostre mogli parlato, crediamo avere altra moglie o\naltramenti fatta che tu, ma da un naturale avvedimento mossi\ncosì abbian detto, voglio un poco con teco sopra questa\nmateria ragionare. Io ho sempre inteso l'uomo essere il più\nnobile animale che tra' mortali fosse creato da Dio, e\nappresso la femina; ma l'uomo, sì come generalmente si crede\ne vede per opere, è più perfetto; e avendo più di\nperfezione, senza alcun fallo dee avere più di fermezza e\ncosì ha, per ciò che universalmente le femine sono più\nmobili, e il perché si potrebbe per molte ragioni naturali\ndimostrare, le quali al presente intendo di lasciare stare.\nSe l'uomo adunque è di maggior fermezza e non si può tenere\nche non condiscenda, lasciamo stare a una che 'l prieghi, ma\npure a non disiderare una che gli piaccia, e, oltre al\ndisidero, di far ciò che può acciò che con quella esser\npossa, e questo non una volta il mese ma mille il giorno\navvenirgli: che speri tu che una donna, naturalmente mobile,\npossa fare a' prieghi, alle lusinghe, a' doni, a' mille\naltri modi che userà uno uom savio che l'ami? credi che ella\nsi possa tenere? Certo, quantunque tu te l'affermi, io non\ncredo che tu il creda; e tu medesimo di' che la moglie tua è\nfemina e ch'ella è di carne e d'ossa come son l'altre. Per\nche, se così è, quegli medesimi disideri deono essere i suoi\no quelle medesime forze che nell'altre sono a resistere a\nquesti naturali appetiti; per che possibile è, quantunque\nella sia onestissima, che ella quello che l'altre faccia, e\nniuna cosa possibile è così acerbamente da negare, o da\naffermare il contrario a quella, come tu fai.”",
                                    "Al quale Bernabò rispose e disse: “Io son mercatante e non\nfisofolo, e come mercatante risponderò. E dico che io\nconosco ciò che tu di' potere avvenire alle stolte, nelle\nquali non è alcuna vergogna; ma quelle che savie sono hanno\ntanta sollecitudine dello onor loro che elle diventan forti\npiù che gli uomini, che di ciò non si curano, a guardarlo; e\ndi queste così fatte è la mia.”",
                                    "Disse Ambruogiuolo: “Veramente se per ogni volta che elle\na queste così fatte novelle attendono nascesse loro un corno\nnella fronte, il quale desse testimonianza di ciò che fatto\navessero, io mi credo che poche sarebber quelle che\nv'atendessero; ma, non che il corno nasca, egli non se ne\npare, a quelle che savie sono, né pedata né orma, e la\nvergogna e 'l guastamento dell'onore non consiste se non\nnelle cose palesi: per che, quando possono occultamente, il\nfanno, o per mattezza lasciano. E abbi questo per certo: che\ncolei sola è casta la quale o non fu mai da alcuno pregata o\nse pregò non fu essaudita. E quantunque io conosca per\nnaturali e vere ragioni così dovere essere, non ne parlere'\nio così a pieno, come io fo, se io non ne fossi molte volte\ne con molte stato alla pruova. E dicoti così, che, se io\nfossi presso a questa tua così santissima donna, io mi\ncrederei in brieve spazio di tempo recarla a quello che io\nho già dell'altre recate.”",
                                    "Bernabò turbato rispose: “Il quistionar con parole\npotrebbe distendersi troppo: tu diresti e io direi, e alla\nfine niente monterebbe. Ma poi che tu di' che tutte sono\ncosì pieghevoli e che 'l tuo ingegno è cotanto, acciò che io\nti faccia certo della onestà della mia donna, io son\ndisposto che mi sia tagliata la testa se tu mai a cosa che\nti piaccia in cotale atto la puoi conducere; e se tu non\npuoi, io non voglio che tu perda altro che mille fiorin\nd'oro.”",
                                    "Ambruogiuolo, già in su la novella riscaldato, rispose:\n“Bernabò, io non so quello che io mi facessi del tuo\nsangue, se io vincessi; ma se tu hai voglia di vedere pruova\ndi ciò che io ho già ragionato, metti cinquemilia fiorin\nd'oro de' tuoi, che meno ti deono essere cari che la testa,\ncontro a mille de' miei; e dove tu niuno termine poni, io mi\nvoglio obligare d'andare a Genova e infra tre mesi dal dì\nche io mi partirò di qui avere della tua donna fatta mia\nvolontà, e in segno di ciò recarne meco delle sue cose più\ncare e sì fatti e tanti indizii, che tu medesimo confesserai\nesser vero, sì veramente che tu mi prometterai sopra la tua\nfede infra questo termine non venire a Genova né scrivere a\nlei alcuna cosa di questa materia.”",
                                    "Bernabò disse che gli piacea molto; e quantunque gli altri\nmercatanti che quivi erano s'ingegnassero di sturbar questo\nfatto, conoscendo che gran male ne potea nascere, pure erano\nde' due mercatanti sì gli animi accesi, che, oltre al voler\ndegli altri, per belle scritte di lor mano s'obligarono\nl'uno all'altro.",
                                    "E fatta la obligagione, Bernabò rimase e Ambruogiuolo\nquanto più tosto poté se ne venne a Genova; e dimoratovi\nalcun giorno e con molta cautela informatosi del nome della\ncontrada e de' costumi della donna, quello e più ne 'ntese\nche da Bernabò udito n'avea: per che gli parve matta impresa\naver fatta. Ma pure, accontatosi con una povera femina che\nmolto nella casa usava e a cui la donna voleva gran bene,\nnon potendola a altro inducere, con denari la corruppe e a\nlei in una cassa artificiata a suo modo si fece portare non\nsolamente nella casa ma nella camera della gentil donna; e\nquivi, come se in alcuna parte andar volesse, la buona\nfemina, secondo l'ordine datole da Ambruogiuolo, la\nraccomandò per alcun dì.",
                                    "Rimasa adunque la cassa nella camera e venuta la notte,\nallora che Ambruogiuolo avvisò che la donna dormisse, con\ncerti suoi ingegni apertala, chetamente nella camera uscì\nnella quale un lume acceso avea; per la qual cosa egli il\nsito della camera, le dipinture e ogni altra cosa notabile\nche in quella era cominciò a raguardare e a fermare nella\nsua memoria. Quindi, avvicinatosi al letto e sentendo che la\ndonna e una piccola fanciulla che con lei era dormivan\nforte, pianamente scopertala tutta, vide che così era bella\nignuda come vestita, ma niuno segnale da potere rapportare\nle vide, fuori che uno che ella n'avea sotto la sinistra\npoppa, ciò era un neo dintorno al quale erano alquanti\npeluzzi biondi come oro; e ciò veduto, chetamente la\nricoperse, come che, così bella vedendola, in disiderio\navesse di mettere in avventura la vita sua e coricarlesi\nallato. Ma pure, avendo udito lei essere così cruda e\nalpestra intorno a quelle novelle, non s'arrischiò. E\nstatosi la maggior parte della notte per la camera a suo\nagio, una borsa e una guarnacca d'un suo forzier trasse e\nalcuno anello e alcuna cintura, e ogni cosa nella cassa sua\nmessa, egli altressi vi si ritornò e così la serrò come\nprima stava; e in questa maniera fece due notti senza che la\ndonna di niente s'accorgesse. Vegnente il terzo dì, secondo\nl'ordine dato, la buona femina tornò per la cassa sua e colà\nla riportò onde levata l'avea; della quale Ambruogiuolo\nuscito, e contentata secondo la promessa la femina, quanto\npiù tosto poté con quelle cose si tornò a Parigi avanti il\ntermine preso.",
                                    "Quivi, chiamati que' mercatanti che presenti erano stati\nalle parole e al metter de' pegni, presente Bernabò, disse\nsé aver vinto il pegno tra lor messo per ciò che fornito\naveva quello di che vantato s'era: e che ciò fosse vero\nprimieramente disegnò la forma della camera e le dipinture\ndi quella, e appresso mostrò le cose che di lei n'aveva seco\nrecate affermando da lei averle avute. Confessò Bernabò così\nessere fatta la camera come diceva e oltre a ciò sé\nriconoscere quelle cose veramente della sua donna essere\nstate; ma disse lui aver potuto da alcuno de' fanti della\ncasa sapere la qualità della camera e in simil maniera avere\navute le cose; per che, se altro non dicea, non gli parea\nche questo bastasse a dovere aver vinto.",
                                    "Per che Ambruogiuolo disse: “Nel vero questo doveva\nbastare: ma poi che tu vuogli che io più avanti ancor dica,\ne io il dirò. Dicoti che madonna Zinevra tua mogliere ha\nsotto la sinistra poppa un neo ben grandicello, dintorno al\nquale son forse sei peluzzi biondi come oro.”",
                                    "Quando Bernabò udì questo, parve che gli fosse dato d'un\ncoltello al cuore, sì fatto dolore sentì: e tutto nel viso\ncambiato, eziandio se parola non avesse detta, diede assai\nmanifesto segnale ciò esser vero che Ambruogiuolo diceva; e\ndopo alquanto disse: “Signori, ciò che Ambruogiuolo dice è\nvero; e per ciò, avendo egli vinto, venga qualor gli piace e\nsì si paghi.” E così fu il dì seguente Ambruogiuolo\ninteramente pagato.",
                                    "E Bernabò, da Parigi partitosi, con fellone animo contro\nalla donna verso Genova se ne venne. E appressandosi a\nquella non volle in essa entrare, ma si rimase ben venti\nmiglia lontano a essa, a una sua possessione; e un suo\nfamigliare, in cui molto si fidava, con due cavalli e con\nsue lettere mandò a Genova, scrivendo alla donna come\ntornato era e che con colui a lui venisse; e al famiglio\nsegretamente impose che, come in parte fosse con la donna\nche miglior gli paresse, senza niuna misericordia la dovesse\nuccidere e a lui tornarsene. Giunto adunque il famigliare a\nGenova e date le lettere e fatta l'ambasciata, fu dalla\ndonna con gran festa ricevuto; la quale la seguente mattina,\nmontata col famigliare a cavallo, verso la sua possessione\nprese il cammino.",
                                    "E camminando insieme e di varie cose ragionando, pervennero\nin un vallone molto profondo e solitario e chiuso d'alte\ngrotte e d'alberi; il quale parendo al famigliare luogo da\ndovere sicuramente per sé fare il comandamento del suo\nsignore, tratto fuori il coltello e presa la donna per lo\nbraccio, disse: “Madonna, raccomandate l'anima vostra a\nDio, ché a voi, senza passar più avanti, convien morire.”",
                                    "La donna, vedendo il coltello e udendo le parole, tutta\nspaventata disse: “Mercé per Dio! anzi che tu m'uccida\ndimmi di che io t'ho offeso, che tu uccider mi debbi.”",
                                    "“Madonna, “ disse il famigliare “me non avete offeso\nd'alcuna cosa: ma di che voi offeso abbiate il vostro marito\nio nol so, se non che egli mi comandò che senza alcuna\nmisericordia aver di voi io in questo cammin v'uccidessi; e\nse io nol facessi mi minacciò di farmi impiccar per la gola.\nVoi sapete bene quanto io gli son tenuto e come io di cosa\nche egli m'imponga possa dir di no: sallo Idio che di voi\nm'incresce ma io non posso altro.”",
                                    "A cui la donna piagnendo disse: “Ahi! mercé per Dio! non\nvolere divenire micidiale di chi mai non t'offese, per\nservire altrui. Idio, che tutto conosce, sa che io non feci\nmai cosa per la quale io dal mio marito debbia così fatto\nmerito ricevere. Ma lasciamo ora star questo; tu puoi,\nquando tu vogli, a un'ora piacere a Dio e al tuo signore e a\nme in questa maniera: che tu prenda questi miei panni e\ndonimi solamente il tuo farsetto e un cappuccio, e con essi\ntorni al mio e tuo signore e dichi che tu m'abbi uccisa; e\nio ti giuro, per quella salute la quale tu donata m'avrai,\nche io mi dileguerò e andronne in parte che mai né a lui né\na te né in queste contrade di me perverrà alcuna novella.”",
                                    "Il famigliare, che malvolentieri l'uccidea, leggiermente\ndivenne pietoso: per che, presi i drappi suoi e datole un\nsuo farsettaccio e un cappuccio e lasciatile certi denari li\nquali essa avea, pregandola che di quelle contrade si\ndileguasse, la lasciò nel vallone a piè; e andonne al signor\nsuo, al quale disse che 'l suo comandamento non solamente\nera fornito, ma che il corpo di lei morta aveva tra parecchi\nlupi lasciato. Bernabò dopo alcun tempo se ne tornò a Genova\ne, saputosi il fatto, forte fu biasimato.",
                                    "La donna, rimasa sola e sconsolata, come la notte fu\nvenuta, contraffatta il più che poté n'andò a una villetta\nivi vicina; e quivi da una vecchia procacciato quello che le\nbisognava, racconciò il farsetto a suo dosso, e fattol corto\ne fattosi della sua camiscia un paio di pannilini e i\ncapelli tondutisi e trasformatasi tutta in forma d'un\nmarinaro, verso il mare se ne venne, dove per avventura\ntrovò un gentile uom catalano, il cui nome era segner En\nCararh, il quale d'una sua nave, la quale alquanto di quivi\nera lontana, in Alba già disceso era a rinfrescarsi a una\nfontana. Col quale entrata in parole, con lui s'acconciò per\nservidore e salissene sopra la nave faccendosi chiamare\nSicuran da Finale. Quivi, di miglior panni rimesso in arnese\ndal gentile uomo, lo 'ncominciò a servir sì bene e sì\nacconciamente, che egli gli venne oltre modo a grado.\nAvvenne ivi a non guari tempo che questo catalano con un suo\ncarico navicò in Alessandria e portò certi falconi\npellegrini al soldano e presentogliele: al quale il soldano\navendo alcuna volta dato mangiare e veduti i costumi di\nSicurano, che sempre a servir l'andava, e piaciutigli, al\ncatalano il dimandò, e quegli, ancora che grave gli paresse,\ngliele lasciò.",
                                    "Sicurano in poco di tempo non meno la grazia e l'amor del\nsoldano acquistò col suo bene adoperare, che quella del\ncatalano avesse fatto: per che in processo di tempo avvenne\nche, dovendosi in un certo tempo dell'anno a guisa d'una\nfiera fare una gran ragunanza di mercatanti e cristiani e\nsaracini in Acri (la quale sotto la signoria del soldano\nera), acciò che i mercatanti e le mercatantie sicure\nstessero, era il soldano sempre usato di mandarvi, oltre\nagli altri suoi uficiali, alcuno de' suoi grandi uomini con\ngente che alla guardia attendesse. Nella quale bisogna,\nsopravegnendo il tempo, diliberò di mandare Sicurano, il\nquale già ottimamente la lingua sapeva; e così fece.",
                                    "Venuto adunque Sicurano in Acri signore e capitano della\nguardia de' mercatanti e della mercatantia, e quivi bene e\nsollecitamente faccendo ciò che al suo uficio appartenea e\nandando da torno veggendo, e molti mercatanti e ciciliani e\npisani è genovesi e viniziani e altri italiani vedendovi,\ncon loro volentieri si dimesticava per rimembranza della\ncontrada sua. Ora avvenne tra l'altre volte che, essendo\negli a un fondaco di mercatanti viniziani smontato, gli\nvennero vedute tra altre gioie una borsa e una cintura le\nquali egli prestamente riconobbe essere state sue, e\nmaravigliossi; ma senza altra vista fare, piacevolemente\ndomandò di cui fossero e se vendere si voleano.",
                                    "Era quivi venuto Ambruogiuolo da Piagenza con molta\nmercatantia in su una nave di viniziani; il quale, udendo\nche il capitano della guardia domandava di cui fossero, si\ntrasse avanti e ridendo disse: “Messer, le cose son mie e\nnon le vendo; ma s'elle vi piacciono, io le vi donerò\nvolentieri.”",
                                    "Sicurano, vedendol ridere, suspicò non costui in alcuno\natto l'avesse raffigurato; ma pur, fermo viso faccendo,\ndisse: “Tu ridi forse perché vedi me uom d'arme andar\ndomandando di queste cose feminili.”",
                                    "Disse Ambruogiuolo: “Messere, io non rido di ciò, ma rido\ndel modo nel quale io le guadagnai.”",
                                    "A cui Sicuran disse: “Deh, se Idio ti dea buona ventura,\nse egli non è disdicevole diccelo come tu le guadagnasti.”",
                                    "“Messere, “ disse Ambruogiuolo “queste mi donò con alcuna\naltra cosa una gentil donna di Genova chiamata madonna\nZinevra, moglie di Bernabò Lomellin, una notte che io\ngiacqui con lei, e pregommi che per suo amore io le tenessi.\nOra risi io, per ciò che egli mi ricordò della sciocchezza\ndi Bernabò, il quale fu di tanta follia, che mise\ncinquemilia fiorin d'oro contro a mille che io la sua donna\nnon recherei a' miei piaceri: il che io feci e vinsi il\npegno; e egli, che più tosto sé della sua bestialità punir\ndovea che lei d'aver fatto quello che tutte le femine fanno,\nda Parigi a Genova tornandosene, per quello che io abbia poi\nsentito, la fece uccidere.”",
                                    "Sicurano, udendo questo, prestamente comprese qual si fosse\nla cagione dell'ira di Bernabò verso lei e manifestamente\nconobbe costui di tutto il suo male esser cagione; e seco\npensò di non lasciargliene portare impunità. Mostrò adunque\nSicurano d'aver molto cara questa novella, e artatamente\nprese con costui una stretta dimestichezza, tanto che per\ngli suoi conforti Ambruogiuolo, finita la fiera, con essolui\ne con ogni sua cosa se n'andò in Alessandria, dove Sicurano\ngli fece fare un fondaco e misegli in mano de' suoi denari\nassai: per che egli, util grande veggendosi, vi dimorava\nvolentieri. Sicurano, sollecito a voler della sua innocenzia\nfar chiaro Bernabò, mai non riposò infino a tanto che con\nopera d'alcuni gran mercatanti genovesi che in Alessandria\nerano, nuove cagioni trovando, non l'ebbe fatto venire: il\nquale, in assai povero stato essendo, alcun suo amico\ntacitamente fece ricevere, infino che tempo gli paresse a\nquel fare che di fare intendea.",
                                    "Aveva già Sicurano fatta raccontare a Ambruogiuolo la\nnovella davanti al soldano e fattone al soldano prender\npiacere; ma poi che vide quivi Bernabò, pensando che alla\nbisogna non era da dare indugio, preso tempo convenevole,\ndal soldano impetrò che davanti venir si facesse\nAmbruogiuolo e Bernabò, e in presenzia di Bernabò, se\nagevolmente fare non si potesse, con severità da\nAmbruogiuolo si traesse il vero come stato fosse quello di\nche egli della moglie di Bernabò si vantava. Per la qual\ncosa, Ambruogiuolo e Bernalbò venuti, il soldano in\npresenzia di molti con rigido viso a Ambruogiuol comandò che\nil vero dicesse come a Bernabò vinti avesse cinquemilia\nfiorin d'oro: e quivi era presente Sicurano, in cui\nAmbruogiuolo più avea di fidanza, il quale con viso troppo\npiù turbato gli minacciava gravissimi tormenti se nol\ndicesse. Per che Ambruogiuolo, da una parte e d'altra\nspaventato, e ancora alquanto costretto, in presenzia di\nBernabò e di molti altri, niuna pena più aspettandone che la\nrestituzione di fiorini cinquemilia d'oro e delle cose,\nchiaramente, come stato era il fatto, narrò ogni cosa.",
                                    "E avendo Ambruogiuol detto, Sicurano, quasi essecutore del\nsoldano, in quello rivolto a Bernabò disse: “E tu che\nfacesti per questa bugia alla tua donna?”",
                                    "A cui Bernabò rispose: “Io, vinto dall'ira della perdita\nde' miei denari e dall'onta della vergogna che mi parea\navere ricevuta dalla mia donna, la feci a un mio famigliare\nuccidere; e, secondo che egli mi rapportò, ella fu\nprestamente divorata da molti lupi.”",
                                    "Queste cose così nella presenzia del soldan dette e da lui\ntutte udite e intese, non sappiendo egli ancora a che\nSicurano, che questo ordinato avea e domandato, volesse\nriuscire, gli disse Sicurano: “Signor mio, assai\nchiaramente potete conoscere quanto quella buona donna\ngloriar si possa d'amante e di marito: ché l'amante a un'ora\nlei priva d'onor con bugie guastando la fama sua e diserta\nil marito di lei; e il marito, più credulo alle altrui\nfalsità che alla verità da lui per lunga esperienza potuta\nconoscere, la fa uccidere e mangiare a' lupi; e oltre a\nquesto, è tanto il bene e l'amore che l'amico e il marito le\nporta, che, con lei lungamente dimorati, niun la conosce. Ma\nper ciò che voi ottimamente conoscete quello che ciascun di\ncostoro ha meritato, ove voi mi vogliate di spezial grazia\nfare di punire lo 'ngannatore e perdonare allo 'ngannato, io\nla farò qui in vostra e in lor presenza venire.”",
                                    "Il soldano, disposto in questa cosa di volere in tutto\ncompiacere a Sicurano, disse che gli piacea e che facesse la\ndonna venire. Maravigliavasi forte Bernabò, il quale lei per\nfermo morta credea; e Ambruogiuolo, già del suo male\nindovino, di peggio avea paura che di pagar denari, né sapea\nche si sperare o che più temere, perché quivi la donna\nvenisse, ma più con maraviglia la sua venuta aspettava.",
                                    "Fatta adunque la concession dal soldano a Sicurano, esso,\npiagnendo e inginocchion dinanzi al soldano gittatosi, quasi\na un'ora la maschil voce e il più non volere maschio parere\nsi partì, e disse: “Signor mio, io sono la misera\nsventurata Zinevra, sei anni andata tapinando in forma d'uom\nper lo mondo, da questo traditor d'Ambruogiuolo falsamente e\nreamente vituperata, e da questo crudele e iniquo uomo data\na uccidere a un suo fante e a mangiare a' lupi.” E\nstracciando i panni dinanzi e mostrando il petto, sé esser\nfemina e al soldano e a ciascuno altro fece palese,\nrivolgendosi poi a Ambruogiuolo ingiuriosamente domandandolo\nquando mai, secondo che egli avanti si vantava, con lei\ngiaciuto fosse; il quale, già riconoscendola e per vergogna\nquasi mutolo divenuto, niente dicea.",
                                    "Il soldano, il quale sempre per uomo avuta l'avea, questo\nvedendo e udendo venne in tanta maraviglia, che più volte\nquello che egli vedeva e udiva credette più tosto esser\nsogno che vero. Ma pur, poi che la maraviglia cessò, la\nverità conoscendo, con somma laude la vita e la constanzia e\ni costumi e la virtù della Ginevra, infino allora stata\nSicuran chiamata, commendò. E fattile venire onorevolissimi\nvestimenti feminili e donne che compagnia le tenessero,\nsecondo la dimanda fatta da lei a Bernabò perdonò la\nmeritata morte. Il quale, riconosciutala, a' piedi di lei si\ngittò piagnendo e domandò perdonanza, la quale ella,\nquantunque egli mal degno ne fosse, benignamente gli diede,\ne in piede il fece levare teneramente sì come suo marito\nabbracciandolo.",
                                    "Il soldano appresso comandò che incontanente Ambruogiuolo\nin alcuno alto luogo nella città fosse al sole legato a un\npalo e unto di mele, né quindi mai, infino a tanto che per\nse medesimo non cadesse, levato fosse; e così fu fatto.\nAppresso questo comandò che ciò che d'Ambruogiuolo stato era\nfosse alla donna donato, che non era sì poco che oltre a\ndiecemilia dobbre non valesse: e egli, fatta apprestare una\nbellissima festa, in quella Bernabò come marito di madonna\nZinevra e madonna Zinevra sì come valorosissima donna onorò,\ne donolle che in gioie e che in vasellamenti d'oro e\nd'ariento e che in denari, quello che valse meglio d'altre\ndiecemilia dobbre. E fatto loro apprestare un legno, poi che\nfatta fu la festa, gli licenziò di potersi tornare a Genova\nal lor piacere: dove ricchissimi e con grande allegrezza\ntornarono, e con sommo onore ricevuti furono, e spezialmente\nmadonna Zinevra, la quale da tutti si credeva che morta\nfosse; e sempre di gran virtù e da molto, mentre visse, fu\nreputata.",
                                    "Ambruogiuolo il dì medesimo che legato fu al palo e unto di\nmele, con sua grandissima angoscia dalle mosche e dalle\nvespe e da' tafani, de' quali quel paese è copioso molto, fu\nnon solamente ucciso ma infino all'ossa divorato: le quali\nbianche rimase e a' nervi appiccate, poi lungo tempo, senza\nesser mosse, della sua malvagità fecero a chiunque le vide\ntestimonianza. E così rimase lo 'ngannatore a piè dello\n'ngannato.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Paganino da Monaco ruba la moglie a messer Ricciardo di\nChinzica; il quale, sappiendo dove ella è, va, e diventa\namico di Paganino; raddomandagliele, e egli, dove ella\nvoglia, gliele concede; ella non vuol con lui tornare e,\nmorto messer Ricciardo, moglie di Paganin diviene."
                                    }
                                },
                                "p": [
                                    "Ciascuno della onesta brigata sommamente commendò per bella\nla novella dalla loro reina contata, e massimamente Dioneo,\nal qual solo per la presente giornata restava il novellare.\nIl quale, dopo molte commendazioni di quella fatte, disse:",
                                    "–Belle donne, una parte della novella della reina m'ha\nfatto mutar consiglio di dirne una, che all'animo m'era, a\ndoverne un'altra dire: e questa è la bestialità di Bernabò,\ncome che bene ne gli avvenisse, e di tutti gli altri che\nquello si danno a credere che esso di creder mostrava: cioè\nche essi, andando per lo mondo e con questa e con quella ora\nuna volta ora un'altra sollazzandosi, s'immaginan che le\ndonne a casa rimase si tengan le mani a cintola, quasi noi\nnon conosciamo, che tra esse nasciamo e cresciamo e stiamo,\ndi che elle sien vaghe. La qual dicendo, a un'ora vi\nmostrerò chente sia la sciocchezza di questi cotali, e\nquanto ancora sia maggior quella di coloro li quali, sé più\nche la natura possenti estimando, si credon quello con\ndimostrazioni favolose potere che essi non possono, e\nsforzansi d'altrui recare a quello che essi sono, non\npatendolo la natura di chi è tirato.",
                                    "Fu adunque in Pisa un giudice, più che di corporal forza\ndotato d'ingegno, il cui nome fu messer Riccardo di\nChinzica; il quale, forse credendosi con quelle medesime\nopere sodisfare alla moglie che egli faceva agli studii,\nessendo molto ricco, con non piccola sollecitudine cercò\nd'avere e bella e giovane donna per moglie, dove e l'uno e\nl'altro, se così avesse saputo consigliar sé come altrui\nfaceva, doveva fuggire. E quello gli venne fatto, per ciò\nche messer Lotto Gualandi per moglie gli diede una sua\nfigliuola il cui nome era Bartolomea, una delle più belle e\ndelle più vaghe giovani di Pisa, come che poche ve n'abbiano\nche lucertole verminare non paiano. La quale il giudice\nmenata con grandissima festa a casa sua, e fatte le nozze\nbelle e magnifiche, pur per la prima notte incappò una volta\nper consumare il matrimonio a toccarla e di poco fallò che\negli quella una non fece tavola; il quale poi la mattina, sì\ncome colui che era magro e secco e di poco spirito, convenne\nche con vernaccia e con confetti ristorativi e con altri\nargomenti nel mondo si ritornasse.",
                                    "Or questo messer lo giudice, migliore stimatore delle sue\nforze che stato non era avanti, incominciò a insegnare a\ncostei un calendaro buono da fanciulli che stanno a leggere\ne forse già stato fatto a Ravenna. Per ciò che, secondo che\negli le mostrava, niun dì era che non solamente una festa ma\nmolte non ne fossero, a reverenza delle quali per diverse\ncagioni mostrava l'uomo e la donna doversi abstenere da così\nfatti congiugnimenti, sopra questi aggiugnendo digiuni e\nquatro tempora e vigilie d'apostoli e di mille altri santi e\nvenerdì e sabati e la domenica del Signore e la quaresima\ntutta, e certi punti della luna e altre eccezion molte,\navvisandosi forse che così feria far si convenisse con le\ndonne nel letto, come egli faceva talvolta piatendo alle\ncivili. E questa maniera, non senza grave malinconia della\ndonna, a cui forse una volta ne toccava il mese e appena,\nlungamente tenne, sempre guardandola bene, non forse alcuno\naltro le 'nsegnasse conoscere li dì da lavorare, come egli\nl'aveva insegnate le feste.",
                                    "Avvenne che, essendo il caldo grande, a messer Riccardo\nvenne disidero d'andarsi a diportare a un suo luogo molto\nbello vicino a Monte Nero, e quivi per prendere aere\ndimorarsi alcun giorno, e con seco menò la sua bella donna.\nE quivi standosi, per darle alcuna consolazione fece un\ngiorno pescare, e sopra due barchette, egli in su una co'\npescatori e ella in su un'altra con altre donne, andarono a\nvedere; e tirandogli il diletto parecchi miglia quasi senza\naccorgersene n'andarono infra mare. E mentre che essi più\nattenti stavano a riguardare, subito una galeotta di Paganin\nda Mare, allora molto famoso corsale, sopravenne e, vedute\nle barche, si dirizzò a loro; le quali non poteron sì tosto\nfuggire, che Paganin non giugnesse quella ove eran le donne:\nnella quale veggendo la bella donna, senza altro volerne,\nquella, veggente messer Riccardo che già era in terra, sopra\nla sua galeotta posta andò via. La qual cosa veggendo messer\nlo giudice, il quale era sì geloso che temeva dell'aere\nstesso, se esso fu dolente non è da dimandare. Egli senza\npro, e in Pisa e altrove, si dolfe della malvagità de'\ncorsari, senza sapere chi la moglie tolta gli avesse o dove\nportatala.",
                                    "A Paganino, veggendola così bella, parve star bene; e non\navendo moglie, si pensò di sempre tenersi costei, e lei che\nforte piagnea cominciò dolcemente a confortare. E venuta la\nnotte, essendo a lui il calendaro caduto da cintola e ogni\nfesta o feria uscita di mente, la cominciò a confortar co'\nfatti, parendogli che poco fossero il dì giovate le parole;\ne per sì fatta maniera la racconsolò, che, prima che a\nMonaco giugnessero, e il giudice e le sue leggi le furono\nuscite di mente, e cominciò a viver più lietamente del mondo\ncon Paganino; il quale, a Monaco menatala, oltre alle\nconsolazioni che di dì e di notte le dava, onoratamente come\nsua moglie la tenea.",
                                    "Poi a certo tempo pervenuto agli orecchi di messer Riccardo\ndove la sua donna fosse, con ardentissimo disidero,\navvisandosi niuno interamente saper far ciò che a ciò\nbisognava, esso stesso dispose d'andar per lei, disposto a\nspendere per lo riscatto di lei ogni quantità di denari: e,\nmessosi in mare, se n'andò a Monaco e quivi la vide e ella\nlui, la quale poi la sera a Paganino il disse e lui della\nsua intenzione informò. La seguente mattina messer Riccardo,\nveggendo Paganino, con lui s'accontò e fece in poca d'ora\nuna gran dimestichezza e amistà, infignendosi Paganino di\nconoscerlo e aspettando a che riuscir volesse; per che,\nquando tempo parve a messer Riccardo, come meglio seppe e il\npiù piacevolmente la cagione per la quale venuto era gli\ndiscoperse, pregandolo che quello che gli piacesse prendesse\ne la donna gli rendesse.",
                                    "Al quale Paganino con lieto viso rispose: “Messer, voi\nsiate il ben venuto, e rispondendo in brieve vi dico così:\negli è vero che io ho una giovane in casa, la quale non so\nse vostra moglie o d'altrui si sia, per ciò che voi io non\nconosco né lei altressì se non in tanto quanto o ella è meco\nalcun tempo dimorata. Se voi siete suo marito, come voi\ndite, io, per ciò che piacevol gentile uom mi parete, vi\nmenerò da lei, e son certo che ella vi conoscerà bene. Se\nessa dice che così sia come voi dite e vogliasene con voi\nvenire, per amor della vostra piacevolezza quello che voi\nmedesimo vorrete per riscatto di lei mi darete; ove così non\nfosse, voi fareste villania a volerlami torre, per ciò che\nio son giovane uomo e posso così come un altro tenere una\nfemina, e spezialmente lei che è la più piacevole che io\nvidi mai.”",
                                    "Disse allora messer Riccardo: “Per certo ella è mia\nmoglie, e se tu mi meni dove ella sia, tu il vederai tosto:\nella mi si gitterà incontanente al collo; e per ciò non\ndomando che altramente sia se non come tu medesimo hai\ndivisato.”",
                                    "“Adunque” disse Paganino “andiamo.”",
                                    "Andatisene adunque nella casa di Paganino e stando in una\nsua sala, Paganino la fece chiamare; e ella vestita e\nacconcia uscì d'una camera e quivi venne dove messer\nRiccardo con Paganino era, né altramente fece motto a messer\nRiccardo che fatto s'avrebbe a un altro forestiere che con\nPaganino in casa sua venuto fosse. Il che vedendo il\ngiudice, che aspettava di dovere essere con grandissima\nfesta ricevuto da lei, si maravigliò forte e seco stesso\ncominciò a dire: “Forse che la malinconia e il lungo dolore\nche io ho avuto poscia che io la perdei m'ha sì\ntrasfigurato, che ella non mi riconosce.”",
                                    "Per che egli disse: “Donna, caro mi costa il menarti a\npescare, per ciò che simil dolore non si sentì mai a quello\nche io ho poscia portato che io ti perdei, e tu non par che\nmi riconoschi, sì salvaticamente motto mi fai. Non vedi tu\nche io sono il tu messer Riccardo, venuto qui per pagare ciò\nche volesse questo gentile uomo in casa cui noi siamo, per\nriaverti e per menartene? e egli, la sua mercé, per ciò che\nio voglio mi ti rende.”",
                                    "La donna rivolta a lui, un cotal pocolin sorridendo, disse:\n“Messere, dite voi a me? Guardate che voi non m'abbiate\ncolta in iscambio, ché, quanto è io, non mi ricordo che io\nvi vedessi giammai.”",
                                    "Disse messer Riccardo: “Guarda ciò che tu di', guatami\nbene: se tu ti vorrai ben ricordare, tu vedrai bene che io\nsono il tuo Riccardo di Chinzica.”",
                                    "La donna disse: “Messere, voi mi perdonerete: forse non è\negli così onesta cosa a me, come voi v'immaginate, il molto\nguardarvi, ma io v'ho nondimeno tanto guardato, che io\nconosco che io mai più non vi vidi.”",
                                    "Imaginossi messer Riccardo che ella questo facesse per tema\ndi Paganino, di non volere in sua presenza confessar di\nconoscerlo: per che dopo alquanto chiese di grazia a\nPaganino che in camera solo con essolei le potesse parlare.\nPaganin disse che gli piacea, sì veramente che egli non la\ndovesse contra suo piacere basciare; e alla donna comandò\nche con lui in camera andasse e udisse ciò che egli volesse\ndire e come le piacesse gli rispondesse.",
                                    "Andatisene adunque in camera la donna e messer Riccardo\nsoli, come a sedere si furon posti, incominciò messer\nRiccardo a dire: “Deh, cuore del corpo mio, anima mia\ndolce, speranza mia, or non riconosci tu Riccardo tuo che\nt'ama più che se medesimo? come può questo esser? son io\ncosì trasfigurato? deh, occhio mio bello, guatami pure un\npoco.”",
                                    "La donna incominciò a ridere e senza lasciarlo dir più\ndisse: “Ben sapete che io non sono sì smimorata, che io non\nconosca che voi siete messer Riccardo di Chinzica mio\nmarito; ma voi, mentre che io fui con voi, mostraste assai\nmale di conoscer me, per ciò che se voi eravate savio o\nsete, come volete esser tenuto, dovavate bene avere tanto\nconoscimento, che voi dovavate vedere che io era giovane e\nfresca e gagliarda, e per conseguente cognoscere quello che\nalle giovani donne, oltre al vestire e al mangiare, benché\nelle per vergogna nol dicano, si richiede: il che come voi\nil faciavate, voi il vi sapete. E se egli v'era più a grado\nlo studio delle leggi che la moglie, voi non dovavate\npigliarla; benché a me non parve mai che voi giudice foste,\nanzi mi paravate un banditor di sagre e di feste, sì ben le\nsapavate, e le digiune e le vigilie. E dicovi che se voi\naveste tante feste fatte fare a' lavoratori che le vostre\npossession lavorano, quante faciavate fare a colui che il\nmio piccol campicello aveva a lavorare voi non avreste mai\nricolto granel di grano. Sommi abbattuta a costui, che ha\nvoluto Idio sì come pietoso raguardatore della mia\ngiovanezza, col quale io mi sto in questa camera, nella\nquale non si sa che cosa festa sia, dico di quelle feste che\nvoi, più divoto a Dio che a' servigi delle donne, cotante\ncelebravate; né mai dentro a quello uscio entrò né sabato né\nvenerdì né vigilia né quatro tempora né quaresima, ch'è così\nlunga, anzi di dì e di notte ci si lavora e battecisi la\nlana; e poi che questa notte sonò mattutino, so bene come il\nfatto andò da una volta in sù. E però con lui intendo di\nstarmi e di lavorare mentre sarò giovane, e le feste e le\nperdonanze e' digiuni serbarmi a far quando sarò vecchia; e\nvoi con la buona ventura sì ve n'andate il più tosto che voi\npotete, e senza me fate feste quante vi piace.”",
                                    "Messer Riccardo, udendo queste parole, sosteneva dolore\nincomportabile, e disse, poi che lei tacer vide: “Deh,\nanima mia dolce, che parole son quelle che tu di'? or non\nhai tu riguardo all'onore de' parenti tuoi e al tuo? vuoi tu\ninnanzi star qui per bagascia di costui e in peccato\nmortale, che a Pisa mia moglie? Costui, quando tu gli sarai\nrincresciuta, con gran vitupero di te medesima ti caccerà\nvia: io t'avrò sempre cara e sempre, ancora che io non\nvolessi, sarai donna della casa mia. Dei tu per questo\nappetito disordinato e disonesto lasciar l'onor tuo e me,\nche t'amo più che la vita mia? Deh, speranza mia cara, non\ndir più così, voglitene venir con meco: io da quinci\ninnanzi, poscia che io conosco il tuo disidero, mi sforzerò;\ne però, ben mio dolce, muta consiglio e vientene meco, ché\nmai ben non sentii poscia che tu tolta mi fosti.”",
                                    "A cui la donna rispose: “Del mio onore non intendo io che\npersona, ora che non si può, sia più di me tenera: fosserne\nstati i parenti miei quando mi diedero a voi! Li quali se\nnon furono allora del mio, io non intendo d'essere al\npresente del loro; e se io ora sto in peccato mortaio, io\nstarò quando che sia in imbeccato pestello: non ne siate più\ntenero di me. E dicovi così, che qui mi pare esser moglie di\nPaganino e a Pisa mi pareva esser vostra bagascia, pensando\nche per punti di luna e per isquadri di geometria si\nconvenieno tra voi e me congiugnere i pianeti, dove qui\nPaganino tutta la notte mi tiene in braccio e strignemi e\nmordemi, e come egli mi conci Dio vel dica per me. Anche\ndite voi che vi sforzerete: e di che? di farla in tre pace e\nrizzare a mazzata? Io so che voi siete divenuto un pro'\ncavaliere poscia che io non vi vidi! Andate, e sforzatevi di\nvivere, ché mi pare anzi che no che voi ci stiate a pigione,\nsì tisicuzzo e tristanzuol mi parete. E ancor vi dico più:\nche quando costui mi lascerà, che non mi pare a ciò disposto\ndove io voglia stare, io non intendo per ciò di mai tornare\na voi, di cui, tutto premendovi, non si farebbe uno\nscodellino di salsa, per ciò che con mio grandissimo danno e\ninteresse vi stetti una volta: per che in altra parte\ncercherei mia civanza. Di che da capo vi dico che qui non ha\nfesta né vigilia, laonde io intendo di starmi; e per ciò,\ncome più tosto potete, v'andate con Dio, se non che io\ngriderò che voi mi vogliate sforzare.”",
                                    "Messer Riccardo, veggendosi a mal partito e pure allora\nconoscendo la sua follia d'aver moglie giovane tolta essendo\nspossato, dolente e tristo s'uscì della camera e disse\nparole assai a Paganino le quali non montavano un frullo. E\nultimamente, senza alcuna cosa aver fatta, lasciata la\ndonna, a Pisa si ritornò; e in tanta mattezza per dolor\ncadde, che andando per Pisa, a chiunque il salutava o\nd'alcuna cosa il domandava, niuna altra cosa rispondeva, se\nnon: “Il mal furo non vuol festa”; e dopo non molto tempo\nsi morì.",
                                    "Il che Paganin sentendo e conoscendo l'amore che la donna\ngli portava, per sua legittima moglie la sposò, e senza mai\nguardar festa o vigilia o far quaresima, quanto le gambe ne\ngli poteron portare lavorarono e buon tempo si diedono. Per\nla qual cosa, donne mie care, mi pare che ser Bernabò\ndisputando con Ambruogiuolo cavalcasse la capra inverso il\nchino.–"
                                ]
                            },
                            {
                                "@n": "Conclusione",
                                "p": [
                                    "Questa novella diè tanto che ridere a tutta la compagnia,\nche niuna ve n'era a cui non dolessero le mascelle: e di\npari consentimento tutte le donne dissero che Dioneo diceva\nvero e che Bernabò era stato una bestia. Ma poi che la\nnovella fu finita e le risa ristate, avendo la reina\nriguardato che l'ora era omai tarda e che tutti avean\nnovellato e la fine della sua signoria era venuta, secondo\nil cominciato ordine, trattasi la ghirlanda di capo, sopra\nla testa la pose di Neifile con lieto viso dicendo:–Omai,\ncara compagna, di questo piccol popolo il governo sia tuo–:\ne a seder si ripose.",
                                    "Neifile del ricevuto onore un poco arrossò, e tal nel viso\ndivenne qual fresca rosa d'aprile o di maggio in su lo\nschiarir del giorno si mostra, con gli occhi vaghi e\nsintillanti non altramenti che matutina stella, un poco\nbassi. Ma poi che l'onesto romor de' circunstanti, nel quale\nil favor loro verso la reina lietamente mostravano, si fu\nriposato e ella ebbe ripreso l'animo, alquanto più alta che\nusata non era sedendo, disse:–Poi che così è che io vostra\nreina sono, non dilungandomi dalla maniera tenuta per quelle\nche davanti a me sono state, il cui reggimento voi ubidendo\ncommendato avete, il parer mio in poche parole vi farò\nmanifesto, il quale se dal vostro consiglio sarà commendato,\nquel seguiremo. Come voi sapete, domane è venerdì e il\nseguente dì sabato, giorni, per le vivande le quali s'usano\nin quegli, alquanto tediosi alle più genti; senza che\nvenerdì, avendo riguardo che in esso Colui che per la nostra\nvita morì sostenne passione, è degno di reverenza, per che\ngiusta cosa e molto onesta reputerei che, a onor di Dio, più\ntosto a orazioni che a novelle vacassimo. E il sabato\nappresso usanza è delle donne di lavarsi la testa, di tor\nvia ogni polvere, ogni sucidume che per la fatica di tutta\nla passata settimana sopravenuta fosse; e soglion similmente\nassai, a reverenza della Vergine madre del Figliuolo di Dio,\ndigiunare, e da indi in avanti per onor della sopravegnente\ndomenica da ciascuna opera riposarsi: per che, non potendo\ncosì appieno in quel dì l'ordine da noi preso nel vivere\nseguitare, similmente stimo sia ben fatto quel dì delle\nnovelle ci posiamo. Appresso, per ciò che noi qui quatro dì\ndimorate saremo, se noi vogliam tor via che gente nuova non\nci sopravenga, reputo oportuno di mutarci di qui e andarne\naltrove; e il dove io ho già pensato e proveduto. Quivi\nquando noi saremo domenica appresso dormire adunati, avendo\nnoi oggi avuto assai largo spazio da discorrere ragionando,\nsì perché più tempo da pensare avrete e sì perché sarà\nancora più bello che un poco si ristringa del novellare la\nlicenzia e che sopra uno de' molti fatti della fortuna si\ndica, e ho pensato che questo sarà: di chi alcuna cosa molto\ndisiderata con industria acquistasse o la perduta\nrecuperasse. Sopra che ciascun pensi di dire alcuna cosa che\nalla brigata esser possa utile o almeno dilettevole, salvo\nsempre il privilegio di Dioneo.–",
                                    "Ciascuno commendò il parlare e il diviso della reina, e\ncosì statuiron che fosse. La quale, appresso questo, fattosi\nchiamare il suo siniscalco, dove metter dovesse la sera le\ntavole e quello appresso che far dovesse in tutto il tempo\ndella sua signoria pienamente gli divisò; e così fatto, in\npiè dirizzata con la sua brigata, a far quello che più\npiacesse a ciascuno gli licenziò.",
                                    "Presero adunque le donne e gli uomini inverso un\ngiardinetto la via e quivi, poi che alquanto diportati si\nfurono, l'ora della cena venuta, con festa e con piacer\ncenarono; e da quella levati, come alla reina piacque,\nmenando Emilia la carola, la seguente canzone da Pampinea,\nrispondendo l'altre, fu cantata:",
                                    "Appresso questa, più altre se ne cantarono e più danze si\nfecero e sonarono diversi suoni; ma estimando la reina tempo\nessere di doversi andare a posare, co' torchi avanti\nciascuno alla sua camera se n'andò. E li due dì seguenti a\nquelle cose vacando che prima la reina avea ragionate, con\ndisiderio aspettarono la domenica."
                                ],
                                "lg": {
                                    "@type": "canzone",
                                    "lg": [
                                        {
                                            "l": [
                                                "Qual donna canterà, s'io non canto io,",
                                                "che son contenta d'ogni mio disio?"
                                            ]
                                        },
                                        {
                                            "l": [
                                                "Vien dunque, Amor, cagion d'ogni mio bene,",
                                                "d'ogni speranza e d'ogni lieto effetto;",
                                                "cantiamo insieme un poco,",
                                                "non de' sospir né delle amare pene",
                                                "ch'or più dolce mi fanno il tuo diletto,",
                                                "ma sol del chiaro foco,",
                                                "nel quale ardendo in festa vivo e 'n gioco,",
                                                "te adorando come un mio idio."
                                            ]
                                        },
                                        {
                                            "l": [
                                                "Tu mi ponesti innanzi agli occhi, Amore,",
                                                "il primo dì ch'io nel tuo foco entrai,",
                                                "un giovinetto tale,",
                                                "che di biltà, d'ardir né di valore",
                                                "non se ne troverebbe un maggior mai,",
                                                "né pure a lui equale:",
                                                "di lui m'accesi tanto, che aguale",
                                                "lieta ne canto teco, signor mio."
                                            ]
                                        },
                                        {
                                            "l": [
                                                "E quel che 'n questo m'è sommo piacere",
                                                "è ch'io gli piaccio quanto egli a me piace,",
                                                "Amor, la tua merzede;",
                                                "per che in questo mondo il mio volere",
                                                "posseggo, e spero nell'altro aver pace",
                                                "per quella intera fede",
                                                "che io gli porto. Idio, che questo vede,",
                                                "del regno suo ancor ne sarà pio."
                                            ]
                                        }
                                    ]
                                }
                            }
                        ]
                    },
                    {
                        "@n": "Terza giornata",
                        "argument": {
                            "p": "FINISCE LA SECONDA GIORNATA DEL DECAMERON: INCOMINCIA LA TERZA, NELLA QUALE SI RAGIONA, SOTTO IL REGGIMENTO DI NEIFILE, DI CHI ALCUNA COSA MOLTO DA LUI DISIDERATA CON INDUSTRIA ACQUISTASSE O LA PERDUTA RICOVERASSE."
                        },
                        "div2": [
                            {
                                "@n": "Introduzione",
                                "p": [
                                    "L'aurora già di vermiglia cominciava, appressandosi il\nsole, a divenir rancia, quando la domenica, la reina levata\ne fatta tutta la sua compagnia levare e avendo già il\nsiniscalco gran pezzo davanti mandato al luogo dove andar\ndoveano assai delle cose oportune e chi quivi preparasse\nquello che bisognava, veggendo già la reina in cammino,\nprestamente fatta ogni altra cosa caricare, quasi quindi il\ncampo levato, con la salmeria n'andò e con la famiglia\nrimasa appresso delle donne e de' signori.",
                                    "La reina adunque con lento passo, accompagnata e seguita\ndalle sue donne e dai tre giovani, alla guida del canto di\nforse venti usignuoli e altri uccelli, per una vietta non\ntroppo usata ma piena di verdi erbette e di fiori, li quali\nper lo sopravegnente sole tutti s'incominciavano a aprire,\nprese il cammino verso l'occidente, e cianciando e\nmotteggiando e ridendo con la sua brigata, senza essere\nandata oltre a dumilia passi, assai avanti che mezza terza\nfosse a un bellissimo e ricco palagio, il quale alquanto\nrilevato dal piano sopra un poggetto era posto, gli ebbe\ncondotti. Nel quale entrati e per tutto andati, e avendo le\ngran sale, le pulite e ornate camere compiutamente ripiene\ndi ciò che a camera s'appartiene, sommamente il commendarono\ne magnifico reputarono il signor di quello. Poi, abbasso\ndiscesi e veduta l'ampissima e lieta corte di quello, le\nvolte piene d'ottimi vini e la freddissima acqua e in gran\ncopia che quivi surgea, più ancora il lodarono. Quindi,\nquasi di riposo vaghi, sopra una loggia che la corte tutta\nsignoreggiava, essendo ogni cosa piena di quei fiori che\nconcedeva il tempo e di frondi, postesi a sedere, venne il\ndiscreto siniscalco e loro con preziosissimi confetti e\nottimi vini ricevette e riconfortò.",
                                    "Appresso la qual cosa, fattosi aprire un giardino che di\ncosta era al palagio, in quello, che tutto era da torno\nmurato, se n'entrarono; e parendo loro nella prima entrata\ndi maravigliosa bellezza tutto insieme, più attentamente le\nparti di quello cominciarono a riguardare. Esso avea\ndintorno da sé e per lo mezzo in assai parti vie ampissime,\ntutte diritte come strale e coperte di pergolati di viti, le\nquali facevano gran vista di dovere quello anno assai uve\nfare, e tutte allora fiorite sì grande odore per lo giardin\nrendevano, che, mescolato insieme con quello di molte altre\ncose che per lo giardino olivano, pareva loro essere tra\ntutta la spezieria che mai nacque in Oriente. Le latora\ndelle quali vie tutte di rosa' bianchi e vermigli e di\ngelsomini erano quasi chiuse: per le quali cose, non che la\nmattina, ma qualora il sole era più alto, sotto odorifera e\ndilettevole ombra, senza esser tocco da quello, vi si poteva\nper tutto andare. Quante e quali e come ordinate poste\nfossero le piante che erano in quel luogo, lungo sarebbe a\nraccontare; ma niuna n'è laudevole la quale il nostro aere\npatisca, di che quivi non sia abondevolemente. Nel mezzo del\nquale, quello che è non meno commendabile che altra cosa che\nvi fosse ma molto più, era un prato di minutissima erba e\nverde tanto, che quasi nera parea, dipinto tutto forse di\nmille varietà di fiori, chiuso dintorno di verdissimi e vivi\naranci e di cedri, li quali, avendo i vecchi frutti e' nuovi\ne i fiori ancora, non solamente piacevole ombra agli occhi\nma ancora all'odorato facevan piacere. Nel mezzo del qual\nprato era una fonte di marmo bianchissimo e con maravigliosi\nintagli: iv'entro, non so se da natural vena o da\nartificiosa, per una figura, la quale sopra una colonna che\nnel mezzo di quella diritta era, gittava tanta acqua e sì\nalta verso il cielo, che poi non senza dilettevol suono\nnella fonte chiarissima ricadea, che di meno avria macinato\nun mulino. La qual poi, quella dico che soprabondava al\npieno della fonte, per occulta via del pratello usciva e,\nper canaletti assai belli e artificiosamente fatti fuor di\nquello divenuta palese, tutto lo 'ntorniava; e quindi per\ncanaletti simili quasi per ogni parte del giardin discorrea,\nraccogliendosi ultimamente in una parte dalla quale del bel\ngiardino avea l'uscita, e quindi verso il pian discendendo\nchiarissima, avanti che a quel divenisse, con grandissima\nforza e con non piccola utilità del signore due mulina\nvolgea.",
                                    "Il veder questo giardino, il suo bello ordine, le piante e\nla fontana co' ruscelletti procedenti da quella tanto\npiacque a ciascuna donna e a' tre giovani, che tutti\ncominciarono a affermare che, se Paradiso si potesse in\nterra fare, non sapevano conoscere che altra forma che\nquella di quel giardino gli si potesse dare, né pensare,\noltre a questo, qual bellezza gli si potesse agiugnere.\nAndando adunque contentissimi dintorno per quello,\nfaccendosi di varii rami d'albori ghirlande bellissime,\ntuttavia udendo forse venti maniere di canti d'uccelli quasi\na pruova l'un dell'altro cantare, s'accorsero d'una\ndilettevol bellezza della quale, dall'altre soprapresi, non\ns'erano ancora accorti: ché essi videro il giardin pieno\nforse di cento varietà di belli animali, e l'uno all'altro\nmostrandolo, d'una parte uscir conigli, d'altra parte correr\nlepri, e dove giacer cavriuoli e in alcuna cerbiatti giovani\nandar pascendo e, oltre a questi, altre più maniere di non\nnocivi animali, ciascuno a suo diletto, quasi dimestichi\nandarsi a sollazzo: le quali cose, oltre agli altri piaceri,\nun vie maggior piacere aggiunsero.",
                                    "Ma poi che assai, or questa cosa or quella veggendo, andati\nfurono, fatto dintorno alla bella fonte metter le tavole e\nquivi prima sei canzonette cantate e alquanti balli fatti,\ncome alla reina piacque, andarono a mangiare: e con\ngrandissimo e bello e riposato ordine serviti e di buone e\ndilicate vivande, divenuti più lieti sù si levarono, e a'\nsuoni e a' canti e a' balli da capo si dierono infino che\nalla reina, per lo caldo sopravegnente, parve ora che, a cui\npiacesse, s'andasse a dormire. De' quali chi v'andò e chi,\nvinto dalla bellezza del luogo, andar non vi volle, ma quivi\ndimoratisi, chi a legger romanzi, chi a giucare a scacchi e\nchi a tavole, mentre gli altri dormiron, si diede.",
                                    "Ma poi che, passato la nona, levato si fu, e il viso con la\nfresca acqua rinfrescato s'ebbero, nel prato, sì come alla\nreina piacque, vicini alla fontana venutine e in quello\nsecondo il modo usato postisi a sedere, a aspettar\ncominciarono di dover novellare sopra la materia dalla reina\nproposta. De' quali il primo a cui la reina tal carico\nimpose fu Filostrato, il quale cominciò in questa guisa."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Masetto da Lamporecchio si fa mutolo e diviene ortolano\nd'un monistero di donne, le quali tutte concorrono a\ngiacersi con lui."
                                    }
                                },
                                "p": [
                                    "–Bellissime donne, assai sono di quegli uomini e di quelle\nfemine che sì sono stolti, che credono troppo bene che, come\na una giovane è sopra il capo posta la benda bianca e\nindosso messole la nera cocolla, che ella più non sia femina\nné più senta de' feminili appetiti se non come se di pietra\nl'avesse fatta divenire il farla monaca: e se forse alcuna\ncosa contra questa lor credenza n'odono, così si turbano\ncome se contra natura un grandissimo e scelerato male fosse\nstato commesso, non pensando né volendo avere rispetto a se\nmedesimi, li quali la piena licenzia di potere far quello\nche vogliono non può saziare, né ancora alle gran forze\ndell'ozio e della sollecitudine. E similmente sono ancora di\nquegli assai che credono troppo bene che la zappa e la vanga\ne le grosse vivande e i disagi tolgano del tutto a'\nlavoratori della terra i concupiscibili appetiti e rendon\nloro d'intelletto e d'avedimento grossissimi. Ma quanto\ntutti coloro che così credono sieno ingannati, mi piace, poi\nche la reina comandato me l'ha, non uscendo della proposta\nfattaci da lei, di farvene più chiare con una piccola\nnovelletta.",
                                    "In queste nostre contrade fu e è ancora un munistero di\ndonne assai famoso di santità (il quale io non nomerò per\nnon diminuire in parte alcuna la fama sua) nel quale, non ha\ngran tempo, non essendovi allora più che otto donne con una\nbadessa, e tutte giovani, era un buono omicciuolo d'un loro\nbellissimo giardino ortolano: il quale, non contentandosi\ndel salario, fatta la ragion sua col castaldo delle donne, a\nLamporecchio, là onde egli era, se ne tornò. Quivi tra gli\naltri che lietamente il raccolsono fu un giovane lavoratore\nforte e robusto e secondo uomo di villa con bella persona,\nil cui nome era Masetto; e domandollo dove tanto tempo stato\nfosse. Il buono uomo, che Nuto aveva nome, gliele disse; il\nqual Masetto domandò di che egli il monistero servisse.",
                                    "A cui Nuto rispose: “Io lavorava un lor giardino bello e\ngrande e oltre a questo andava alcuna volta al bosco per le\nlegne, attigneva acqua e faceva cotali altri servigetti; ma\nle donne mi davano sì poco salario, che io non ne poteva\nappena pur pagare i calzari. E oltre a questo, elle son\ntutte giovani e parmi ch'ell'abbiano il diavolo in corpo,\nché non si può far cosa niuna a lor modo. Anzi, quand'io\nlavorava alcuna volta l'orto, l'una diceva: ‘Pon qui\nquesto’, e l'altra: ‘Pon qui quello’, e l'altra mi toglieva\nla zappa di mano e dicea: ‘Questo non sta bene’, e davanmi\ntanta seccaggine, che io lasciava stare il lavorio e\nuscivami dell'orto: sì che, tra per l'una cosa e per\nl'altra, io non vi volli star più e sommene venuto. Anzi mi\npregò il castaldo loro, quando io me ne venni, che, se io\nn'avessi alcuno alle mani che fosse da ciò, che io gliele\nmandassi, e io gliele promisi: ma tanto il faccia Idio san\ndelle reni, quanto io o ne procaccerò o ne gli manderò\nniuno.”",
                                    "A Masetto, udendo egli le parole di Nuto, venne nell'animo\nun disidero sì grande d'esser con queste monache, che tutto\nse ne struggeva, comprendendo per le parole di Nuto che a\nlui dovrebbe potere venir fatto di quello che'egli\ndisiderava; e avvisandosi che fatto non gli verrebbe se a\nNuto ne dicesse niente, gli disse: “Deh, come ben facesti a\nvenirtene! Che è uno umo a star con femine? Egli sarebbe\nmeglio star con diavoli: elle non sanno delle sette volte le\nsei quello che elle si vogliono elleno stesse.”",
                                    "Ma poi, partito il lor ragionare, cominciò Masetto a\npensare che via dovesse tenere a dovere potere esser con\nloro; e conoscendo che egli sapeva ben fare quegli servigi\nche Nuto diceva, non dubitò di perder per quello, ma temette\ndi non dovervi essere ricevuto per ciò che troppo era\ngiovane e appariscente. Per che, molte cose divisate seco,\nimaginò: “Il luogo è assai lontano di qui e niuno mi vi\nconosce; se io so far vista d'esser mutolo, per certo io vi\nsarò ricevuto.”",
                                    "E in questa imaginazion fermatosi, con una sua scure in\ncollo, senza dire a alcuno dove s'andasse, in guisa d'un\npovero uomo se n'andò al monistero: dove pervenuto entrò\ndentro e trovò per ventura il castaldo nella corte, al\nquale, faccendo suoi atti come i mutoli fanno, mostrò di\ndomandargli mangiare per l'amor di Dio e che egli, se\nbisognasse, gli spezzerebbe delle legne. Il castaldo gli diè\nda mangiar volentieri, e appresso questo gli mise innanzi\ncerti ceppi che Nuto non aveva potuti spezzare, li quali\ncostui, che fortissimo era, in poca d'ora ebbe tutti\nspezzati. Il castaldo, che bisogno avea d'andare al bosco,\nil menò seco e quivi gli fece tagliar delle legne: poscia,\nmessogli l'asino innanzi, con suoi cenni gli fece intendere\nche a casa ne le recasse. Costui il fece molto bene, per che\nil castaldo a far fare certe bisogne che gli eran luogo più\ngiorni vel tenne: de' quali avvenne che uno la badessa il\nvide e domandò il castaldo chi egli fosse.",
                                    "Il quale le disse: “Madonna, questi è un povero uomo\nmutolo e sordo, il quale un di questi dì ci venne per\nlimosina, sì che io gli ho fatto bene e hogli fatte fare\nassai cose che bisogno c'erano. Se egli sapesse lavorare\nl'orto e volesseci rimanere, io mi credo che noi n'avremmo\nbuon servigio, per ciò che egli ci bisogna, e egli è forte e\npotrebbene l'uomo fare ciò che volesse: e oltre a questo non\nvi bisognerebbe d'aver pensiero che egli motteggiasse queste\nvostre giovani.”",
                                    "A cui la badessa disse: “In fé di Dio tu di' il vero!\nsappi se egli sa lavorare e ingegnati di ritenercelo: dagli\nqualche paio di scarpette, qualche cappuccio vecchio, e\nlusingalo, fagli vezzi, dagli ben da mangiare.”",
                                    "Il castaldo disse di farlo. Masetto non era guari lontano,\nma faccendo vista di spazzar la corte tutte queste parole\nudiva e seco lieto diceva: “Se voi mi mettete costà entro,\nio vi lavorerò sì l'orto, che mai non vi fu così lavorato.”",
                                    "Ora, avendo il castaldo veduto che egli ottimamente sapeva\nlavorare e con cenni domandatolo se egli voleva star quivi e\ncostui con cenni rispostogli che far volea ciò che egli\nvolesse, avendolo ricevuto, gl'impose che egli l'orto\nlavorasse e mostrogli quello che a fare avesse; poi andò per\naltre bisogne del monistero e lui lasciò. Il quale lavorando\nl'un dì appresso l'altro, le monache incominciarono a dargli\nnoia e a metterlo in novelle, come spesse volte avviene che\naltri fa de' mutoli, e dicevangli le più scellerate parole\ndel mondo, non credendo da lui essere intese; e la badessa,\nche forse stimava che egli così senza coda come senza\nfavella fosse, di ciò poco o niente si curava.",
                                    "Or pure avvenne che, costui un dì avendo lavorato molto e\nriposandosi, due giovinette monache, che per lo giardino\nandavano, s'appressarono là dove egli era e lui che\nsembiante facea di dormire cominciarono a riguardare; per\nche l'una, che alquanto era più baldanzosa, disse all'altra:\n“Se io credessi che tu mi tenessi credenza, io ti direi un\npensiero che io ho avuto più volte, il quale forse anche a\nte potrebbe giovare.”",
                                    "L'altra rispose: “Dì sicuramente, ché per certo io nol\ndirò mai a persona.”",
                                    "Allora la baldanzosa incominciò: “Io non so se tu t'hai\nposto mente come noi siamo tenute strette, né che mai qua\nentro uomo alcuno osa entrare se non il castaldo ch'è\nvecchio e questo mutolo; e io ho più volte a più donne che a\nnoi son venute udito dire che tutte l'altre dolcezze del\nmondo sono una beffa a rispetto di quella quando la femina\nusa con l'uomo. Per che io m'ho più volte messo in animo,\npoi che con altrui non posso, di volere con questo mutolo\nprovare se così è; e egli è il miglior del mondo da ciò\ncostui, ché, perché egli pur volesse, egli nol potrebbe né\nsaprebbe ridire: tu vedi che egli è un cotal giovanaccio\nsciocco, cresciuto innanzi al senno. Volentieri udirei\nquello che a te ne pare.”",
                                    "“Oimè!” disse l'altra “che è quel che tu di'? non sai tu\nche noi abbiamo promessa la verginità nostra a Dio?”",
                                    "“Oh” disse colei “quante cose gli si promettono tutto il\ndì, che non se ne gli attiene niuna! se noi gliele abbiam\npromessa, truovisi un'altra o dell'altre che gliele\nattengano.”",
                                    "A cui la compagna disse: “O se noi ingravidassimo, come\nandrebbe il fatto?”",
                                    "Quella allora disse: “Tu cominci a aver pensiero del mal\nprima che egli ti venga: quando cotesto avvenisse, allora si\nvorrà pensare; egli ci avrà mille modi da fare sì che mai\nnon si saprà, pur che noi medesime nol diciamo.”",
                                    "Costei, udendo ciò, avendo già maggior voglia che l'altra\ndi provare che bestia fosse l'uomo, disse: “Or bene, come\nfaremo?”",
                                    "A cui colei rispose: “Tu vedi che egli è in su la nona: io\nmi credo che le suore sieno tutte a dormire, se non noi;\nguatiamo per l'orto se persona ci è, e s'egli non c'è\npersona, che abbian noi a far se non a pigliarlo per mano e\nmenarlo in questo capannetto, là dove egli fugge l'acqua, e\nquivi l'una si stea dentro con lui e l'altra faccia la\nguardia? Egli è sì sciocco, che egli s'acconcerà comunque\nnoi vorremo.”",
                                    "Masetto udiva tutto questo ragionamento, e disposto a\nubidire niuna cosa aspettava se non l'esser preso dall'una\ndi loro. Queste, guardato ben per tutto e veggendo che da\nniuna parte potevano esser vedute, appressandosi quella, che\nmosse avea le parole, a Masetto, lui destò, e egli\nincontanente si levò in piè; per che costei con atti\nlusinghevoli presolo per la mano, e egli faccendo cotali\nrisa sciocche, il menò nel capannetto, dove Masetto senza\nfarsi troppo invitare quel fece che ella volle. La quale, sì\ncome leale compagna, avuto quel che volea, diede all'altra\nluogo, e Masetto, pur mostrandosi semplice, faceva il lor\nvolere; per che, avanti che quindi si dipartissono, da una\nvolta in sù ciascuna provar volle come il mutolo sapeva\ncavalcare: e poi, seco spesse volte ragionando, dicevano che\nbene era così dolce cosa, e più, come udito aveano: e\nprendendo a convenevoli ore tempo, col mutolo s'andavano a\ntrastullare.",
                                    "Avvenne un giorno che una lor compagna, da una finestretta\ndella sua cella di questo fatto avvedutasi, a due altre il\nmostrò; e prima tennero ragionamento insieme di doverle\naccusare alla badessa, poi, mutato consiglio e con loro\naccordatesi, partefici divennero del poder di Masetto: alle\nquali l'altre tre per diversi accidenti divenner compagne in\nvarii tempi. Ultimamente la badessa, che ancora di queste\ncose non s'accorgea, andando un dì tutta sola per lo\ngiardino, essendo il caldo grande, trovò Masetto, il quale\ndi poca fatica il dì per lo troppo cavalcar della notte\naveva assai, tutto disteso all'ombra d'un mandorlo dormirsi;\ne avendogli il vento i panni dinanzi levati indietro, tutto\nstava scoperto. La qual cosa riguardando la donna, e sola\nvedendosi, in quello medesimo appetito cadde che cadute\nerano le sue monacelle; e destato Masetto seco nella sua\ncamera nel menò, dove parecchi giorni, con gran querimonia\ndalle monache fatta che l'ortolano non venia a lavorar\nl'orto, il tenne, provando e riprovando quella dolcezza la\nquale essa prima all'altre solea biasimare.",
                                    "Ultimamente della sua camera alla stanzia di lui\nrimandatolone e molto spesso rivolendolo e oltre a ciò più\nche parte volendo da lui, non potendo Masetto sodisfare a\ntante, s'avisò che il suo esser mutolo gli potrebbe, se più\nstesse, in troppo gran danno resultare; e per ciò una notte,\ncon la badessa essendo, rotto lo scilinguagnolo cominciò a\ndire: “Madonna, io ho inteso che un gallo basta assai bene\na diece galline, ma che diece uomini posson male o con\nfatica una femina sodisfare, dove a me ne convien servir\nnove; al che per cosa del mondo io non potrei durare, anzi\nsono io, per quello che infino a qui ho fatto, a tal venuto\nche io non posso fare né poco né molto; e per ciò o voi mi\nlasciate andar con Dio o voi a questa cosa trovate modo.”",
                                    "La donna, udendo costui parlare il quale ella teneva\nmutolo, tutta stordì e disse: “Che è questo? Io credeva che\ntu fossi mutolo.”",
                                    "“Madonna, “ disse Masetto “io era ben così ma non per\nnatura, anzi per una infermità che la favella mi tolse, e\nsolamente da prima questa notte la mi sento essere\nrestituita, di che io lodo Idio quant'io posso.”",
                                    "La donna sel credette e domandollo che volesse dir ciò che\negli a nove aveva a servire. Masetto le disse il fatto; il\nche la badessa udendo, s'accorse che monaca non avea che\nmolto più savia non fosse di lei: per che, come discreta,\nsenza lasciar Masetto partire, dispose di voler con le sue\nmonache trovar modo a questi fatti, acciò che da Masetto non\nfosse il monistero vituperato. E essendo di quei dì morto il\nlor castaldo, di pari consentimento, apertosi tra tutte ciò\nche per adietro da tutte era stato fatto, con piacer di\nMasetto ordinarono che le genti circunstanti credettero che,\nper le loro orazioni e per li meriti del santo in cui\nintitolato era il monistero, a Masetto stato lungamente\nmutolo la favella fosse restituita; e lui castaldo fecero e\nper sì fatta maniera le sue fatiche partirono, che egli le\npoté comportare. Nelle quali, come che esso assai monachin\ngenerasse, pur sì discretamente procedette la cosa, che\nniente se ne sentì se non dopo la morte della badessa,\nessendo già Masetto presso che vecchio e disideroso di\ntornarsi ricco a casa sua; la qual cosa, saputa, di leggier\ngli fece venir fatto.",
                                    "Così adunque Masetto vecchio, padre e ricco, senza aver\nfatica di nutricare i figliuoli o spesa di quegli, per lo\nsuo avvedimento avendo saputo la sua giovanezza bene\nadoperare, donde con una scure in collo partito s'era se ne\ntornò, affermando che così trattava Cristo chi gli poneva le\ncorna sopra 'l cappello.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Un pallafreniere giace con la moglie d'Agilulf re, di che\nAgilulf tacitamente s'accorge; truovalo e tondalo; il\ntonduto tutti gli altri tonde, e così scampa della mala\nventura."
                                    }
                                },
                                "p": [
                                    "Essendo la fine venuta della novella di Filostrato, della\nquale erano alcuna volta un poco le donne arrossate e alcuna\naltra se n'avean riso, piacque alla reina che Pampinea\nnovellando seguisse: la quale con ridente viso incominciando\ndisse:",
                                    "–Sono alcuni sì poco discreti nel voler pur mostrare di\nconoscere e di sentire quello che per loro non fa di sapere,\nche alcuna volta per questo, riprendendo i disaveduti\ndifetti in altrui, si credono la lor vergogna scemare là\ndove essi l'acrescono in infinito: e che ciò sia vero nel\nsuo contrario, mostrandovi l'astuzia d'un forse di minor\nvalore tenuto che Masetto, nel senno d'un valoroso re, vaghe\ndonne, intendo che per me vi sia dimostrato.",
                                    "Agilulf, re de' longobardi, sì come i suoi predecessori, in\nPavia, città di Lombardia, avevan fatto, fermò il solio del\nsuo regno, avendo presa per moglie Teudelinga, rimasa vedova\nd'Auttari, re stato similmente de' longobardi: la quale fu\nbellissima donna, savia e onesta molto ma male avventurata\nin amadore. E essendo alquanto per la vertù e per lo senno\ndi questo re Agilulf le cose de' longobardi prospere e in\nquiete, adivenne che un pallafreniere della detta reina,\nuomo quanto a nazione di vilissima condizione ma per altro\nda troppo più che da così vil mestiere, e della persona\nbello e grande così come il re fosse, senza misura della\nreina s'innamorò. E per ciò che il suo basso stato non gli\navea tolto che egli non conoscesse questo suo amore esser\nfuori d'ogni convenienza, sì come savio a niuna persona il\npalesava né eziandio a lei con gli occhi ardiva discoprirlo.\nE quantunque senza alcuna speranza vivesse di dover mai a\nlei piacere, pur seco si gloriava che in alta parte avesse\nallogati i suoi pensieri; e, come colui che tutto ardeva in\namoroso fuoco, studiosamente faceva, oltre a ogni altro de'\nsuoi compagni, ogni cosa la qual credeva che alla reina\ndovesse piacere. Per che intervenia che la reina, dovendo\ncavalcare, più volentieri il pallafreno da costui guardato\ncavalcava che alcuno altro: il che quando avveniva, costui\nin grandissima grazia sel reputava e mai dalla staffa non le\nsi partiva, beato tenendosi qualora pure i panni toccar le\npoteva.",
                                    "Ma come noi veggiamo assai sovente avvenire, quando la\nsperanza diventa minore tanto l'amor maggior farsi, così in\nquesto povero pallafreniere avvenia, in tanto che gravissimo\ngli era il poter comportare il gran disio così nascoso come\nfacea, non essendo da alcuna speranza atato; e più volte\nseco, da questo amor non potendo disciogliersi, diliberò di\nmorire. E pensando seco del modo, prese per partito di\nvolere questa morte per cosa per la quale apparisse lui\nmorire per l'amore che alla reina aveva portato e portava: e\nquesta cosa propose di voler che tal fosse, che egli in essa\ntentasse la sua fortuna in potere o tutto o parte aver del\nsuo disidero. Né si fece a voler dir parole alla reina o a\nvoler per lettere far sentire il suo amore, ché sapeva che\ninvano o direbbe o scriverebbe, ma a voler provare se per\ningegno con la reina giacer potesse; né altro ingegno né via\nc'era se non trovar modo come egli in persona del re, il\nquale sapea che del continuo con lei non giacea, potesse a\nlei pervenire e nella sua camera entrare. Per che, acciò che\nvedesse in che maniera e in che abito il re, quando a lei\nandava, andasse, più volte di notte in una gran sala del\npalagio del re, la quale in mezzo era tra la camera del re e\nquella della reina, si nascose: e intra l'altre una notte\nvide il re uscire della sua camera inviluppato in un gran\nmantello e aver dall'una mano un torchietto acceso e\ndall'altra una bacchetta, e andare alla camera della reina e\nsenza dire alcuna cosa percuotere una volta o due l'uscio\ndella camera con quella bacchetta e incontanente essergli\naperto e toltogli di mano il torchietto.",
                                    "La qual cosa veduta, e similmente vedutolo ritornare, pensò\ndi così dover fare egli altressì: e trovato modo d'avere un\nmantello simile a quello che al re veduto avea e un\ntorchietto e una mazzuola, e prima in una stufa lavatosi\nbene acciò che non forse l'odor del letame la reina noiasse\no la facesse accorgere dello inganno, con queste cose, come\nusato era, nella gran sala si nascose. E sentendo che già\nper tutto si dormia e tempo parendogli o di dovere al suo\ndisiderio dare effetto o di far via con alta cagione alla\nbramata morte, fatto con la pietra e con l'acciaio che seco\nportato avea un poco di fuoco, il suo torchietto accese e\nchiuso e avviluppato nel mantello se n'andò all'uscio della\ncamera e due volte il percosse con la bacchetta. La camera\nda una cameriera tutta sonnacchiosa fu aperta e il lume\npreso e occultato: laonde egli, senza alcuna cosa dire,\ndentro alla cortina trapassato e posato il mantello, se\nn'entrò nel letto nel quale la reina dormiva. Egli\ndisiderosamente in braccio recatalasi, mostrandosi turbato,\nper ciò che costume del re esser sapea che quando turbato\nera niuna cosa voleva udire, senza dire alcuna cosa o senza\nessere a lui detta più volte carnalmente la reina cognobbe.\nE come che grave gli paresse il partire, pur temendo non la\ntroppo stanza gli fosse cagione di volgere l'avuto diletto\nin tristizia, si levò e ripreso il suo mantello e il lume,\nsenza alcuna cosa dire, se n'andò e come più tosto poté si\ntornò al letto suo.",
                                    "Nel quale appena ancora esser potea, quando il re,\nlevatosi, alla camera andò della reina, di che ella si\nmaravigliò forte; e essendo egli nel letto entrato e\nlietamente salutatala, ella, dalla sua letizia preso ardire,\ndisse: “O signor mio, questa che novità è stanotte? voi vi\npartite pur testé da me e oltre l'usato modo di me avete\npreso piacere, e così tosto da capo ritornate? Guardate ciò\nche voi fate.”",
                                    "Il re, udendo queste parole, subitamente presunse la reina\nda similitudine di costumi e di persona essere stata\ningannata, ma come savio subitamente pensò, poi vide la\nreina accorta non se ne era né alcuno altro, di non\nvolernela fare accorgere: il che molti sciocchi non avrebbon\nfatto ma avrebbon detto: “Io non ci fui io: chi fu colui\nche ci fu? come andò? chi ci venne?” Di che molte cose nate\nsarebbono, per le quali egli avrebbe a torto contristata la\ndonna e datale materia di disiderare altra volta quello che\ngià sentito avea: e quello che tacendo niuna vergogna gli\npoteva tornare, parlando s'arebbe vitupero recato.",
                                    "Risposele adunque il re, più nella mente che nel viso o che\nnelle parole turbato: “Donna, non vi sembro io uomo da\npoterci altra volta essere stato e ancora appresso questa\ntornarci?”",
                                    "A cui la donna rispose: “Signor mio, sì; ma tuttavia io vi\npriego che voi guardiate alla vostra salute.”",
                                    "Allora il re disse: “E egli mi piace di seguire il vostro\nconsiglio, e questa volta senza darvi più impaccio me ne vo'\ntornare.”",
                                    "E avendo l'animo già pieno d'ira e di maltalento per quello\nche vedeva gli era stato fatto, ripreso il suo mantello,\ns'uscì della camera e pensò di voler chetamente trovare chi\nquesto avesse fatto, imaginando lui della casa dovere essere\ne, qualunque si fosse, non esser potuto di quella uscire.\nPreso adunque un picciolissimo lume in una lanternetta, se\nn'andò in una lunghissima casa che nel suo palagio era sopra\nle stalle de' cavalli, nella quale quasi tutta la sua\nfamiglia in diversi letti dormiva; e estimando che,\nqualunque fosse colui che ciò fatto avesse che la donna\ndiceva, non gli fosse potuto ancora il polso e 'l battimento\ndel cuore, per lo durato affanno, potuto riposare,\ntacitamente, cominciato dall'un de' capi della casa, a tutti\ncominciò a andar toccando il petto per sapere se gli\nbattesse.",
                                    "Come che ciascuno altro dormisse forte, colui che con la\nreina stato era non dormiva ancora; per la qual cosa,\nvedendo venire il re e avvisandosi ciò che esso cercando\nandava, forte cominciò a temere, tanto che sopra il\nbattimento della fatica avuta la paura n'agiunse un\nmaggiore; e avvisossi fermamente che, se il re di ciò\ns'avvedesse, senza indugio il facesse morire. E come che\nvarie cose gli andasser per lo pensiero di doversi fare, pur\nvedendo il re senza alcuna arme diliberò di far vista di\ndormire e d'attender quello che il far dovesse. Avendone\nadunque il re molti cerchi né alcun trovandone il quale\ngiudicasse essere stato desso, pervenne a costui e\ntrovandogli batter forte il cuore seco disse: “Questi è\ndesso.” Ma sì come colui che di ciò che fare intendeva\nniuna cosa voleva che si sentisse, niuna altra cosa gli fece\nse non che con un paio di forficette, le quali portate avea,\ngli tondé alquanto dall'una delle parti i capelli, li quali\nessi a quel tempo portavan lunghissimi, acciò che a quel\nsegnale la mattina seguente il riconoscesse; e questo fatto,\nsi dipartì e tornossi alla camera sua.",
                                    "Costui, che tutto ciò sentito avea, sì come colui che\nmalizioso era, chiaramente s'avisò perché così segnato era\nstato: laonde egli senza alcuno aspettar si levò, e trovato\nun paio di forficette, delle quali per avventura v'erano\nalcun paio per la stalla per lo servigio de' cavalli,\npianamente andando a quanti in quella casa ne giacevano, a\ntutti in simile maniera sopra l'orecchie tagliò i capelli; e\nciò fatto, senza essere stato sentito, se ne tornò a\ndormire.",
                                    "Il re, levato la mattina, comandò che avanti che le porti\ndel palagio s'aprissono, tutta la sua famiglia gli venisse\ndavanti; e così fu fatto. Li quali tutti, senza alcuna cosa\nin capo davanti standogli, esso cominciò a guardare per\nriconoscere il tonduto da lui; e veggendo la maggior parte\ndi loro co' capelli a un medesimo modo tagliati, si\nmaravigliò, e disse seco stesso: “Costui, il quale io vo\ncercando, quantunque di bassa condizion sia, assai ben\nmostra d'essere d'alto senno.” Poi, veggendo che senza\nromore non poteva avere quel ch'egli cercava, disposto a non\nvolere per piccola vendetta acquistar gran vergogna, con una\nsola parola d'amonirlo e di mostrargli che avveduto se ne\nfosse gli piacque; e a tutti rivolto disse: “Chi 'l fece\nnol faccia mai più, e andatevi con Dio.”",
                                    "Un altro gli avrebbe voluti far collare, martoriare,\nessaminare e domandare; e ciò faccendo avrebbe scoperto\nquello che ciascun dee andar cercando di ricoprire, e\nessendosi scoperto, ancora che intera vendetta n'avesse\npresa, non iscemata ma molto cresciuta n'avrebbe la sua\nvergogna e contaminata l'onestà della donna sua. Coloro che\nquella parola udirono si maravigliarono e lungamente fra sé\nessaminarono che avesse il re voluto per quella dire, ma\nniuno ve ne fu che la 'ntendesse se non colui solo a cui\ntoccava. Il quale, sì come savio, mai, vivente il re, non la\nscoperse, né più la sua vita in sì fatto atto commise alla\nfortuna.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Sotto spezie di confessione e di purissima conscienza una\ndonna innamorata d'un giovane induce un solenne frate, senza\navvedersene egli, a dar modo che il piacer di lei avesse\nintero effetto."
                                    }
                                },
                                "p": [
                                    "Taceva già Pampinea, e l'ardire e la cautela del\npallafreniere era da' più di loro stata lodata e similmente\nil senno del re, quando la reina, a Filomena voltatasi, le\n'mpose il seguitare: per la qual cosa Filomena vezzosamente\ncosì incominciò a parlare:",
                                    "–Io intendo di raccontarvi una beffa che fu da dovero\nfatta da una bella donna a uno solenne religioso, tanto più\na ogni secolar da piacere, quanto essi, il più stoltissimi e\nuomini di nuove maniere e costumi, si credono più che gli\naltri in ogni cosa valere e sapere, dove essi di gran lunga\nsono da molto meno, sì come quegli che, per viltà d'animo\nnon avendo argomento come gli altri uomini di civanzarsi, si\nrifuggono dove aver possano da mangiar, come 'l porco. La\nquale, o piacevoli donne, io racconterò non solamente per\nseguire l'ordine imposto, ma ancora per farvi accorte che\neziandio che i religiosi, a' quali noi oltre modo credule\ntroppa fede prestiamo, possono essere e sono alcuna volta,\nnon che dagli uomini, ma da alcuna di noi cautamente\nbeffati.",
                                    "Nella nostra città, più d'inganni piena che d'amore o di\nfede, non sono ancora molti anni passati, fu una gentil\ndonna di bellezze ornata e di costumi, d'altezza d'animo e\ndi sottili avvedimenti quanto alcuna altra dalla natura\ndotata, il cui nome, né ancora alcuno altro che alla\npresente novella appartenga come che io gli sappia, non\nintendo di palesare, per ciò che ancora vivon di quegli che\nper questo si caricherebber di sdegno, dove di ciò sarebbe\ncon risa da trapassare.",
                                    "Costei adunque, d'alto legnaggio veggendosi nata e maritata\na uno artefice lanaiuolo, per ciò che artefice era non\npotendo lo sdegno dell'animo porre in terra, per lo quale\nstimava niuno uomo di bassa condizione, quantunque\nricchissimo fosse, esser di gentil donna degno, e veggendo\nlui ancora con tutte le sue ricchezze da niuna altra cosa\nessere più avanti che da sapere divisare un mescolato o fare\nordire una tela o con una filatrice disputar del filato,\npropose di non voler de' suoi abbracciamenti in alcuna\nmaniera se non in quanto negare non gli potesse, ma di\nvolere a sodisfazione di se medesima trovare alcuno il quale\npiù di ciò che il lanaiuolo le paresse che fosse degno. E\ninnamorossi d'uno assai valoroso uomo e di mezza età, tanto\nche, qual dì nol vedea, non potea la seguente notte senza\nnoia passare; ma il valente uomo, di ciò non accorgendosi,\nniente ne curava, e ella, che molto cauta era, né per\nambasciata di femina né per lettera ardiva di fargliele\nsentire, temendo de' pericoli possibili a avvenire.",
                                    "E essendosi accorta che costui usava molto con un\nreligioso, il quale, quantunque fosse tondo e grosso uomo,\nnondimeno per ciò che di santissima vita era quasi da tutti\navea di valentissimo frate fama, estimò costui dovere essere\nottimo mezzano tra lei e 'l suo amante. E avendo seco\npensato che modo tener dovesse, se n'andò a convenevole ora\nalla chiesa dove egli dimorava e fattosel chiamare disse,\nquando gli piacesse, da lui si volea confessare.",
                                    "Il frate, vedendola e estimandola gentil donna, l'ascoltò\nvolentieri; e essa dopo la confession disse: “Padre mio, a\nme conviene ricorrere a voi per aiuto e per conseglio di ciò\nche voi udirete. Io so, come colei che detto ve l'ho, che\nvoi conoscete i miei parenti e 'l mio marito, dal quale io\nsono più che la vita sua amata, né alcuna cosa disidero che\nda lui, sì come da ricchissimo uomo e che il può ben fare,\nio non l'abbia incontanente; per le quali cose io più che me\nstessa l'amo: e lasciamo stare che io facessi, ma se io pur\npensassi cosa niuna che contro al suo onore o piacer fosse,\nniuna rea femina fu mai del fuoco degna come sare' io Ora\nuno (del quale nel vero io non so il nome ma persona da bene\nmi pare e, se io non ne sono ingannata, usa molto con voi)\nbello e grande della persona, vestito di panni bruni assai\nonesti, forse non avvisandosi che io così fatta intenzione\nabbia come io ho, pare che m'abbia posto l'assedio; né posso\nfarmi né a uscio né a finestra, né uscir di casa, che egli\nincontanente non mi si pari innanzi, e maravigliomi io come\negli non è ora qui: di che io mi dolgo forte, per ciò che\nquesti così fatti modi fanno sovente senza colpa alle oneste\ndonne acquistar biasimo. Hommi posto in cuore di fargliele\nalcuna volta dire a' miei fratelli, ma poscia m'ho pensato\nche gli uomini fanno alcuna volta l'ambasciate per modo che\nle risposte seguitan cattive, di che nascon parole e dalle\nparole si perviene a' fatti; per che, acciò che male e\nscandalo non ne nascesse, me ne son taciuta, e dilibera'mi\ndi dirlo più tosto a voi che a altrui, sì perché pare che\nsuo amico siate sì ancora perché a voi sta bene di così\nfatte cose non che gli amici ma gli strani ripigliare. Per\nche io vi priego per solo Idio che voi di ciò il dobbiate\nriprendere e pregare che più questi modi non tenga. Egli ci\nsono dell'altre donne assai le quali per avventura son\ndisposte a queste cose, e piacerà loro d'esser guatate e\nvagheggiate da lui, là dove a me è gravissima noia, sì come\na colei che in niuno atto ho l'animo disposto a tal\nmateria.” E detto questo, quasi lagrimar volesse, bassò la\ntesta.",
                                    "Il santo frate comprese incontanente che di colui dicesse\ndi cui veramente diceva, e commendata molto la donna di\nquesta sua disposizion buona, fermamente credendo quello\nesser vero che ella diceva, le promise d'operar sì e per tal\nmodo che più da quel cotale non le sarebbe dato noia; e\nconoscendola ricca molto le lodò l'opera della carità e\ndella limosina, il suo bisogno raccontandole.",
                                    "A cui la donna disse: “Io ve ne priego per Dio; e s'egli\nquesto negasse, sicuramente gli dite che io sia stata quella\nche questo v'abbia detto e siamivene doluta.”",
                                    "E quinci, fatta la confessione e presa la penitenza,\nricordandosi de' conforti datile dal frate dell'opera della\nlimosina, empiutagli nascosamente la man di denari il pregò\nche messe dicesse per l'anima de' morti suoi e dai piè di\nlui levatasi a casa se ne tornò.",
                                    "Al santo frate non dopo molto, sì come usato era, venne il\nvalente uomo; col quale poi che d'una cosa e d'altra ebbero\ninsieme alquanto ragionato, tiratol da parte, per assai\ncortese modo il riprese dello intendere e del guardare che\negli credeva che esso facesse a quella donna, sì come ella\ngli avea dato a intendere. Il valente uomo si maravigliò, sì\ncome colui che mai guatata non l'avea e radissime volte era\nusato di passare davanti a casa sua, e cominciò a volersi\nscusare ma il frate non lo lasciò dire, ma disse egli: “Or\nnon far vista di maravigliarti né perder parole in negarlo,\nper ciò che tu non puoi. Io non ho queste cose sapute da'\nvicini: ella medesima, forte di te dolendosi, me l'ha dette.\nE quantunque a te queste ciance omai non ti stean bene, ti\ndico io di lei cotanto, che, se mai io ne trovai alcuna di\nqueste sciocchezze schifa, ella è dessa; e per ciò, per onor\ndi te e per consolazion di lei, ti priego te ne rimanghi e\nlascila stare in pace.”",
                                    "Il valente uomo, più accorto che 'l santo frate, senza\ntroppo indugio la sagacità della donna comprese, e mostrando\nalquanto di vergognarsi disse di più non intramettersene per\ninnanzi; e dal frate partitosi, dalla casa n'andò della\ndonna, la quale sempre attenta stava a una picciola\nfinestretta per doverlo vedere se vi passasse. E vedendol\nvenire, tanto lieta e tanto graziosa gli si mostrò, che egli\nassai ben poté comprendere sé avere il vero compreso dalle\nparole del frate; e da quel dì innanzi assai cautamente, con\nsuo piacere e con grandissimo diletto e consolazion della\ndonna, faccendo sembianti che altra faccenda ne fosse\ncagione, continuò di passar per quella contrada.",
                                    "Ma la donna dopo alquanto, già accortasi che ella a costui\ncosì piacea come egli a lei, disiderosa di volerlo più\naccendere e certificare dell'amore che ella gli portava,\npreso luogo e tempo, al santo frate se ne tornò, e\npostaglisi nella chiesa a sedere a' piedi a piagnere\nincominciò. Il frate, questo vedendo, la domandò\npietosamente che novella ella avesse.",
                                    "La donna rispose: “Padre mio, le novelle che io ho non\nsono altre che di quello maladetto da Dio vostro amico, di\ncui io mi vi ramaricai l'altrieri, per ciò che io credo che\negli sia nato per mio grandissimo stimolo e per farmi far\ncosa, che io non sarò mai lieta né mai ardirò poi di più\npormivi a' piedi.”",
                                    "“Come!” disse il frate “non s'è egli rimaso di darti più\nnoia?”",
                                    "“Certo no, “ disse la donna “anzi, poi che io mi ve ne\ndolfi, quasi come per un dispetto, avendo forse avuto per\nmale che io mi ve ne sia doluta, per ogni volta che passar\nvi solea credo poscia vi sia passato sette. E, or volesse\nIdio che il passarvi e il guatarmi gli fosse bastato; ma\negli è stato sì ardito e sì sfacciato, che pure ieri mi\nmandò una femina in casa con sue novelle e con sue frasche,\ne quasi come se io non avessi delle borse e delle cintole mi\nmandò una borsa e una cintola: il che io ho avuta e ho sì\nforte per male, che io credo, se io non avessi guardato al\npeccato, e poscia per vostro amore, io avrei fatto il\ndiavolo; ma pure mi son rattemperata, né ho voluto fare né\ndire cosa alcuna che io non vel faccia prima assapere. E\noltre a questo, avendo io già renduto indietro la borsa e la\ncintola alla feminetta che recata l'avea, ché gliele\nriportasse, e brutto commiato datole, temendo che essa per\nsé non la tenesse e a lui dicesse che io l'avessi ricevuta,\nsì come io intendo che elle fanno alcuna volta, la richiamai\nindietro e piena di stizza gliele tolsi di mano e holla\nrecata a voi, acciò che voi gliele rendiate e gli diciate\nche io non ho bisogno di sue cose, per ciò che, la mercé di\nDio e del marito mio, io ho tante borse e tante cintole che\nio ve l'afogherei entro. E appresso questo, sì come a padre\nmi vi scuso che, s'egli di questo non si rimane, io il dirò\nal marito mio e a' fratei miei, e avvegnane che può; ché io\nho molto più caro che egli riceva villania, se ricevere ne\nla dee, che io abbia biasimo per lui: frate, bene sta!”",
                                    "E detto questo, tuttavia piagnendo forte, si trasse di\nsotto alla guarnacca una bellissima e ricca borsa con una\nleggiadra e cara cinturetta e gittolle in grembo al frate;\nil quale, pienamente credendo ciò che la donna dicea,\nturbato oltre misura le prese e disse: “Figliuola, se tu di\nqueste cose ti crucci, io non me ne maraviglio né te ne so\nripigliare, ma lodo molto che tu in questo seguiti il mio\nconsiglio. Io il ripresi l'altrieri, e egli m'ha male\nattenuto quello che egli mi promise: per che, tra per quello\ne per questo che nuovamente fatto ha, io gli credo per sì\nfatta maniera riscaldar gli orecchi, che egli più briga non\nti darà: e tu, con la benedizion di Dio, non ti lasciassi\nvincere tanto all'ira, che tu a alcun de' tuoi il dicessi,\nché gli ne potrebbe troppo di mal seguire. Né dubitar che\nmai, di questo, biasimo ti segua, ché io sarò sempre e\ndinanzi a Dio e dinanzi agli uomini fermissimo testimonio\ndella tua onestà.”",
                                    "La donna fece sembiante di riconfortarsi alquanto e\nlasciate queste parole, come colei che l'avarizia sua e\ndegli altri conoscea, disse: “Messere, a queste notti mi\nsono appariti più miei parenti, e parmi che egli sieno in\ngrandissime pene e non dimandino altro che limosine, e\nspezialmente la mamma mia, la qual mi par sì afflitta e\ncattivella, che è una pietà a vedere. Credo che ella porti\ngrandissime pene di vedermi in questa tribulazione di questo\nnemico di Dio; e per ciò vorrei che voi mi diceste per\nl'anime loro le quaranta messe di san Grigoro e delle vostre\norazioni, acciò che Idio gli tragga di quel fuoco pennace”;\ne così detto gli pose in mano un fiorino.",
                                    "Il santo frate lietamente il prese e con buone parole e con\nmolti essempli confermò la divozion di costei: e datale la\nsua benedizione la lasciò andare. E partita la donna, non\naccorgendosi che egli era uccellato, mandò per l'amico suo:\nil quale venuto, e vedendol turbato, incontanente s'avisò\nche egli avrebbe novelle dalla donna, e aspettò che dir\nvolesse il frate. Il quale, ripetendogli le parole altre\nvolte dettegli e di nuovo ingiuriosamente e crucciato\nparlandogli, il riprese molto di ciò che detto gli avea la\ndonna che egli doveva aver fatto. Il valente uomo, che ancor\nnon vedea a che il frate riuscir volesse, assai tiepidamente\nnegava sé aver mandata la borsa e la cintura, acciò che al\nfrate non togliesse fede di ciò, se forse data gliele avesse\nla donna.",
                                    "Ma il frate, acceso forte, disse: “Come il puoi tu negare,\nmalvagio uomo? Eccole, ché ella medesima piangendo me l'ha\nrecate: vedi se tu le conosci!”",
                                    "Il valente uomo, mostrando di vergognarsi forte, disse:\n“Mai sì che io le conosco, e confessovi che io feci male e\ngiurovi che, poi che io così la veggio disposta, che mai di\nquesto voi non sentirete più parola.”",
                                    "Ora le parole fur molte: alla fine il frate montone diede\nla borsa e la cintura all'amico suo, e 'l dopo molto averlo\nammaestrato e pregato che più a queste cose non attendesse e\negli avendogliele promesso, il licenziò. Il valente uomo,\nlietissimo e della certezza che aver gli parea dell'amor\ndella donna e del bel dono, come dal frate partito fu, in\nparte n'andò dove cautamente fece alla sua donna vedere che\negli avea e l'una e l'altra cosa: di che la donna fu molto\ncontenta e più ancora per ciò che le parea che 'l suo avviso\nandasse di bene in meglio. E niuna altra cosa aspettando se\nnon che il marito andasse in alcuna parte per dare all'opera\ncompimento, avvenne che per alcuna cagione non molto dopo a\nquesto convenne al marito andare infino a Genova.",
                                    "E come egli fu la mattina montato a cavallo e andato via,\ncosì la donna n'andò al santo frate e dopo molte querimonie\npiagnendo gli disse: “Padre mio, or vi dich'io bene che io\nnon posso più sofferire: ma per ciò che l'altrieri io vi\npromisi di niuna cosa farne che io prima nol vi dicessi, son\nvenuta a iscusarmivi. E acciò che voi crediate che io abbia\nragione e di piagnere e di ramaricarmi, io vi voglio dire\nciò che il vostro amico, anzi diavolo del Ninferno, mi fece\nstamane poco innanzi matutino. Io non so qual mala ventura\ngli si facesse assapere che il marito mio andasse ier\nmattina a Genova: se non che stamane, all'ora che io v'ho\ndetta, egli entrò in un mio giardino e vennesene su per uno\nalbero alla finestra della camera mia, la qual è sopra 'l\ngiardino. E già aveva la finestra aperta e voleva nella\ncamera entrare, quando io destatami subito mi levai, e aveva\ncominciato a gridare e avrei gridato, se non che egli, che\nancora dentro non era, mi chiese mercé per Dio e per voi,\ndicendomi chi egli era; laonde io udendolo per amor di voi\ntacqui, e ignuda come io nacqui corsi e serra'gli la\nfinestra nel viso, e egli nella sua malora credo che se ne\nandasse, per ciò che poi più nol sentii. Ora, se questa è\nbella cosa e è da sofferire, vedetelvi voi: io per me non\nintendo di più comportargliene, anzi ne gli ho io bene per\namor di voi sofferte troppe.”",
                                    "Il frate, udendo questo, fu il più turbato uomo del mondo e\nnon sapeva che dirsi, se non che più volte la domandò se\nella aveva ben conosciuto che egli non fosse stato altri.",
                                    "A cui la donna rispose: “Lodato sia Idio, se io non\nconosco ancor lui da un altro! Io vi dico che fu egli, e\nperché egli il negasse non gliele credete.”",
                                    "Disse allora il frate: “Figliuola, qui non ha altro da\ndire se non che questo è stato troppo grande ardire e troppo\nmal fatta cosa, e tu facesti quello che far dovevi di\nmandarnelo come facesti. Ma io ti voglio pregare, poscia che\nIdio ti guardò di vergogna, che, come due volte seguito hai\nil mio consiglio, così ancora questa volta facci, cioè che\nsenza dolertene a alcun tuo parente lasci fare a me, a veder\nse io posso raffrenare questo diavolo scatenato, che io\ncredeva che fosse un santo: e se io posso tanto fare che io\nil tolga da questa bestialità, bene sta; e se io non potrò,\ninfino a ora con la mia benedizione ti do la parola che tu\nne facci quello che l'animo ti giudica che ben sia fatto.”",
                                    "“Ora ecco” disse la donna “per questa volta io non vi\nvoglio turbare né disubidire, ma sì adoperate che egli si\nguardi di più noiarmi, ché io vi prometto di non tornar più\nper questa cagione a voi”; e senza più dire, quasi turbata,\ndal frate si partì.",
                                    "Né era appena ancor fuor della chiesa la donna, che il\nvalente uom sopravenne e fu chiamato dal frate; al quale, da\nparte tiratolo, esso disse la maggior villania che mai a\nuomo fosse detta, disleale e spergiuro e traditore\nchiamandolo. Costui, che già due altre volte conosciuto avea\nche montavano i mordimenti di questo frate, stando attento e\ncon risposte perplesse ingegnandosi di farlo parlare,\nprimieramente disse: “Perché questo cruccio, messere? ho io\ncrocifisso Cristo?”",
                                    "A cui il frate rispose: “Vedi svergognato! odi ciò ch'e'\ndice! Egli parla né più né meno come se uno anno o due\nfosser passati e per la lunghezza del tempo avesse le sue\ntristizie e disonestà dimenticate. Ètti egli da stamane a\nmatutino in qua uscito di mente l'avere altrui ingiuriato?\nove fostù stamane poco avanti al giorno?”",
                                    "Rispose il valente uomo: “Non so io ove io mi fui: molto\ntosto ve n'è giunto il messo.”",
                                    "“Egli è il vero” disse il frate “che il messo me ne è\ngiunto: io m'aviso che tu ti credesti, per ciò che il marito\nnon c'era, che la gentil donna ti dovesse incontanente\nricevere in braccio. Hi, meccere: ecco onesto uomo! è\ndivenuto andator di notte, apritor di giardini e salitor\nd'alberi! Credi tu per improntitudine vincere la santità di\nquesta donna, che le vai alle finestre su per gli alberi la\nnotte? Niuna cosa è al mondo che a lei dispiaccia come fai\ntu: e tu pur ti vai riprovando! In verità, lasciamo stare\nche ella te l'abbia in molte cose mostrato, ma tu ti se'\nmolto bene ammendato per li miei gastigamenti! Ma così ti\nvo' dire: ella ha infino a qui, non per amore che ella ti\nporti ma a instanzia de' prieghi miei, taciuto di ciò che\nfatto hai; ma essa non tacerà più: conceduta l'ho la\nlicenzia che, se tu più in cosa alcuna le spiaci, che ella\nfaccia il parer suo. Che farai tu se ella il dice a'\nfratelli?”",
                                    "–Il valente uomo, avendo assai compreso di quello che gli\nbisognava, come meglio seppe e poté con molte ampie promesse\nracchetò il frate; e da lui partitosi, come il matutino\ndella seguente notte fu, così egli nel giardino entrato e su\nper l'albero salito e trovata la finestra aperta se n'entrò\nnella camera, e come più tosto poté nelle braccia della sua\nbella donna si mise. La quale, con grandissimo disidero\navendolo aspettato, lietamente il ricevette dicendo: “Gran\nmercé a messer lo frate, che così bene t'insegno la via da\nvenirci.” E appresso, prendendo l'un dell'altro piacere,\nragionando e ridendo molto della semplicità di frate bestia,\nbiasimando i lucignoli e' pettini e gli scardassi, insieme\ncon gran diletto si sollazzarono.",
                                    "E dato ordine a' lor fatti, sì fecero, che senza aver più a\ntornare a messer lo frate, molte altre notti con pari\nletizia insieme si ritrovarono: alle quali io priego Idio\nper la sua santa misericordia che tosto conduca me e tutte\nl'anime cristiane che voglia n'hanno.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Dom Felice insegna a frate Puccio come egli diverrà beato\nfacendo una sua penitenza: la quale frate Puccio fa, e dom\nFelice in questo mezzo con la moglie del frate si dà buon\ntempo."
                                    }
                                },
                                "p": [
                                    "Poi che Filomena, finita la sua novella, si tacque, avendo\nDioneo con dolci parole molto lo 'ngegno della donna\ncommendato e ancora la preghiera da Filomena ultimamente\nfatta, la reina ridendo guardò verso Panfilo e disse:–Ora\nappresso, Panfilo, continua con alcuna piacevol cosetta il\nnostro diletto.–Panfilo prestamente rispose che volentieri\ne cominciò:",
                                    "–Madonna, assai persone sono che, mentre che essi si\nsforzano d'andarne in Paradiso, senza avvedersene vi mandano\naltrui: il che a una nostra vicina, non ha ancor lungo\ntempo, sì come voi potrete udire, intervenne.",
                                    "Secondo che io udi' già dire, vicino di San Brancazio\nstette un buono uomo e ricco, il quale fu chiamato Puccio di\nRinieri, che poi essendo tutto dato allo spirito si fece\nbizzoco di quegli di san Francesco e fu chiamato frate\nPuccio: e seguendo questa sua vita spiritale, per ciò che\naltra famiglia non avea che una donna e una fante, né per\nquesto a alcuna arte attender gli bisognava, usava molto la\nchiesa. E per ciò che uomo idiota era e di grossa pasta,\ndiceva suoi paternostri, andava alle prediche, stava alle\nmesse, né mai falliva che alle laude che cantavano i\nsecolari esso non fosse, e digiunava e disciplinavasi, e\nbucinavasi che egli era degli scopatori. La moglie, che\nmonna Isabetta aveva nome, giovane ancora di ventotto in\ntrenta anni, fresca e bella e ritondetta che pareva una mela\ncasolana, per la santità del marito, e forse per la\nvecchiezza, faceva molto spesso troppo più lunghe diete che\nvoluto non avrebbe; e quando ella si sarebbe voluta dormire\no forse scherzar con lui, e egli le raccontava la vita di\nCristo e le prediche di frate Nastagio o il lamento della\nMagdalena o così fatte cose.",
                                    "Tornò in questi tempi da Parigi un monaco chiamato don\nFelice, conventuale di San Brancazio, il quale assai giovane\ne bello della persona e d'aguto ingegno e di profonda\nscienza: col quale frate Puccio prese una stretta\ndimestichezza. E per ciò che costui ogni suo dubbio molto\nben gli solvea e, oltre a ciò, avendo la sua condizion\nconosciuta gli si mostrava santissimo, se lo incominciò\nfrate Puccio a menare talvolta a casa e a dargli desinare e\ncena, secondo che fatto gli venia; e la donna altressì per\namor di fra Puccio era sua dimestica divenuta e volentier\ngli faceva onore. Continuando adunque il monaco a casa di\nfra Puccio e veggendo la moglie così fresca e ritondetta,\ns'avisò qual dovesse essere quella cosa della quale ella\npatisse maggior difetto; e pensossi, se egli potesse, per\ntorre fatica a fra Puccio, di volerla supplire. E postole\nl'occhio adosso e una volta e altra bene astutamente, tanto\nfece che egli l'accese nella mente quello medesimo disidero\nche aveva egli: di che accortosi il monaco, come prima\ndestro gli venne, con lei ragionò il suo piacere. Ma\nquantunque bene la trovasse disposta a dover dare all'opera\ncompimento, non si poteva trovar modo, per ciò che costei in\nniun luogo del mondo si voleva fidare a esser col monaco se\nnon in casa sua; e in casa sua non si potea però che fra\nPuccio non andava mai fuor della terra; di che il monaco\navea gran malinconia. E dopo molto gli venne pensato un modo\nda dovere potere essere con la donna in casa sua senza\nsospetto, non obstante che fra Puccio in casa fosse.",
                                    "E essendosi un dì andato a star con lui frate Puccio, gli\ndisse così: “Io ho già assai volte compreso, fra Puccio,\nche tutto il tuo disidero è di divenir santo; alla qual cosa\nmi par che tu vadi per una lunga via, là dove ce n'è una\nch'è molto corta, la quale il Papa e gli altri suoi maggior\nprelati, che la sanno e usano non vogliono che ella si\nmostri; per ciò che l'ordine chericato, che il più di\nlimosine vive, incontanente sarebbe disfatto, sì come quello\nal quale più i secolari né con limosine né con altro\nattenderebbono. Ma per ciò che tu se' mio amico e haimi\nonorato molto, dove io credessi che tu a niuna persona del\nmondo l'appalesassi e volessila seguire, io la\nt'insegnerei.”",
                                    "Frate Puccio, divenuto disideroso di questa cosa, prima\ncominciò a pregare con grandissima instanzia che gliele\ninsegnasse e poi a giurare che mai, se non quanto gli\npiacesse, a alcun nol direbbe, affermando che, se tal fosse\nche esso seguir la potesse, di mettervisi.",
                                    "“Poi che tu così mi prometti, “ disse il monaco “e io la\nti mostrerò. Tu dei sapere che i santi Dottori tengono che a\nchi vuol divenir beato si convien fare la penitenzia che tu\nudirai. Ma intendi sanamente: io non dico che dopo la\npenitenzia tu non sii peccatore come tu ti se', ma avverrà\nquesto, che i peccati, che tu hai infino all'ora della\npenitenzia fatti, tutti si purgheranno e sarannoti per\nquella perdonati; e quegli che tu farai poi non saranno\nscritti a tua dannazione, anzi se n'andranno con l'acqua\nbenedetta come ora fanno i veniali. Conviensi adunque l'uomo\nprincipalmente con gran diligenzia confessare de' suoi\npeccati quando viene a cominciar la penitenzia; e appresso\nquesto gli conviene cominciare un digiuno e una abstinenzia\ngrandissima, la quale convien che duri quaranta dì, ne'\nquali, non che da altra femina ma da toccare la propria tua\nmoglie ti conviene astenere. E oltre a questo si conviene\navere nella tua propria casa alcun luogo donde tu possi la\nnotte vedere il cielo; e in su l'ora della compieta andare\nin questo luogo e quivi avere una tavola molto larga\nordinata in guisa che, stando tu in piè, vi possi le reni\nappoggiare e, tenendo i piedi in terra, distender le braccia\na guisa di crocifisso: e se tu quelle volessi appoggiare a\nalcun cavigliuolo, puoil fare; e in questa maniera guardando\nil cielo star senza muoverti punto infino a matutino. E se\ntu fossi letterato, ti converrebbe in questo mezzo dire\ncerte orazioni che io ti darei: ma perché non se', ti\nconverrà dire trecento paternostri con trecento avemarie a\nreverenzia della Trinità; e riguardando il cielo, sempre\naver nella memoria Idio essere stato creatore del cielo e\ndella terra, e la passion di Cristo, stando in quella\nmaniera che stette Egli in su la croce. Poi, come matutin\nsuona, te ne puoi, se tu vuogli, andare e così vestito\ngittarti sopra il letto tuo e dormire: e la mattina appresso\nsi vuole andare alla chiesa e quivi udire almeno tre messe e\ndire cinquanta paternostri con altrettante avemarie; e\nappresso questo con simplicità fare alcuni tuoi fatti, se a\nfar n'hai alcuno, e poi desinare e essere appresso al vespro\nnella chiesa e quivi dire certe orazioni che io ti darò\nscritte, senza le quali non si può fare; e poi in su la\ncompieta ritornare al modo detto. E faccendo questo, sì come\nio feci già, spero che anzi che la fine della penitenzia\nvenga tu sentirai maravigliosa cosa della beatitudine\neterna, se con divozione fatta l'avrai.”",
                                    "Frate Puccio disse allora: “Questa non è troppo grave cosa\nné troppo lunga, e deesi assai ben poter fare; e per ciò io\nvoglio al nome di Dio, cominciar domenica.”",
                                    "E da lui partitosi e andatosene a casa, ordinatamente con\nsua licenzia perciò, alla moglie disse ogni cosa. La donna\nintese troppo bene, per lo star fermo infino a matutino\nsenza muoversi, ciò che il monaco voleva dire; per che,\nparendole assai buon modo, disse che di questo e d'ogni\naltro bene che egli per l'anima sua faceva ella era\ncontenta, e che, acciò che Idio gli facesse la sua\npenitenzia profittevole, ella voleva con essolui digiunare\nma fare altro no.",
                                    "Rimasi adunque in concordia, venuta la domenica frate\nPuccio cominciò la sua penitenza; e messer lo monaco,\nconvenutosi con la donna, a ora che veduto non poteva\nessere, le più delle sere con lei se ne veniva a cenare,\nseco sempre recando e ben da mangiare e ben da bere; poi con\nlei si giaceva infino all'ora del matutino, al quale\nlevandosi se n'andava e frate Puccio tornava a letto. Era il\nluogo, il quale frate Puccio aveva alla sua penitenzia\neletto, allato alla camera nella quale giaceva la donna, né\nda altro era da quella diviso che da un sottilissimo muro;\nper che, ruzzando messer lo monaco troppo con la donna alla\nscapestrata e ella con lui, parve a frate Puccio sentire\nalcuno dimenamento di palco della casa; di che, avendo già\ndetti cento de' suo paternostri, fatto punto quivi, chiamò\nla donna senza muoversi e domandolla ciò che ella faceva. La\ndonna, che motteggevole era molto, forse cavalcando allora\nla bestia di san Benedetto o vero di san Giovanni Gualberto,\nrispose: “Gnaffé, marito mio, io mi dimeno quanto io\nposso.”",
                                    "Disse allora frate Puccio: “Come ti dimeni? che vuol dir\nquesto dimenare?”",
                                    "La donna ridendo (e di buon'aria e valente donna era e\nforse avendo cagion di ridere) rispose: “Come non sapete\nvoi quello che questo vuol dire? Ora io ve l'ho udito dire\nmille volte: «Chi la sera non cena, tutta notte si\ndimena».”",
                                    "Credettesi frate Puccio che il digiunare le fosse cagione\ndi non potere dormire e per ciò per lo letto si dimenasse;\nper che egli di buona fede disse: “Donna, io t'ho ben\ndetto: ‘Non digiunare’; ma, poiché pur l'hai voluto fare,\nnon pensare a ciò, pensa di riposarti; tu dai tali volte per\nlo letto, che tu fai dimenar ciò che ci è.”",
                                    "Disse allora la donna: “Non ve ne caglia, no; io so ben\nciò ch'io mi fo: fate pur ben voi, ché io farò ben io se io\npotrò.”",
                                    "Stettesi adunque cheto frate Puccio e rimise mano a' suoi\npaternostri; e la donna e messer lo monaco da questa notte\ninnanzi, fatto in altra parte della casa ordinare un letto,\nin quello quanto durava il tempo della penitenza di frate\nPuccio con grandissima festa si stavano; e a una ora il\nmonaco se n'andava e la donna al suo letto tornava, e poco\nstante dalla penitenzia a quello se ne venia frate Puccio.\nContinuando adunque in così fatta maniera il frate la\npenitenzia e la donna col monaco il suo diletto, più volte\nmotteggiando disse con lui: “Tu fai fare la penitenzia a\nfrate Puccio, per la quale noi abbiamo guadagnato il\nParadiso.” E parendo molto bene stare alla donna, sì\ns'avezzò a' cibi del monaco, che, essendo dal marito\nlungamente stata tenuta in dieta, ancora che la penitenzia\ndi frate Puccio si consumasse, modo trovò di cibarsi in\naltra parte con lui e con discrezione lungamente ne prese il\nsuo piacere.",
                                    "Di che, acciò che l'ultime parole non sieno discordanti\nalle prime, avvenne che dove frate Puccio faccendo penitenza\nsi credette mettere in Paradiso, egli vi mise il monaco, che\nda andarvi tosto gli avea mostrata la via, e la moglie, che\ncon lui in gran necessità vivea di ciò che messer lo monaco,\ncome misericordioso, gran divizia le fece.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "Il Zima dona a messer Francesco Vergellesi un suo\npallafreno, e per quello con licenza di lui parla alla sua\ndonna; e ella tacendo, egli in persona di lei si risponde, e\nsecondola sua risposta poi l'effetto segue."
                                    }
                                },
                                "p": [
                                    "Aveva Panfilo non senza risa delle donne finita la novella\ndi frate Puccio, quando donnescamente la reina a Elissa\nimpose che seguisse: la quale anzi acerbetta che no, non per\nmalizia ma per antico costume, così cominciò a parlare:",
                                    "–Credonsi molti, molto sappiendo, che altri non sappi\nnulla, li quali spesse volte, mentre altrui si credono\nuccellare, dopo il fatto sé da altrui essere stati uccellati\nconoscono; per la qual cosa io reputo gran follia quella di\nchi si mette senza bisogno a tentar le forze dell'altrui\ningegno. Ma perché forse ogni uom della mia opinion non\nsarebbe, quello che a un cavalier pistolese n'adivenisse,\nl'ordine dato del ragionar seguitando, mi piace di\nraccontarvi.",
                                    "Fu in Pistoia nella famiglia de' Vergellesi un cavaliere\nnominato messer Francesco, uomo molto ricco e savio e\navveduto per altro ma avarissimo senza modo. Il quale,\ndovendo andar podestà di Melano, d'ogni cosa oportuna a\ndovere onorevolmente andare fornito s'era, se non d'un\npallafreno solamente che bello fosse per lui; né trovandone\nalcuno che gli piacesse ne stava in pensiero. Era allora un\ngiovane in Pistoia il cui nome era Ricciardo, di picciola\nnazione ma ricco molto, il quale sì ornato e sì pulito della\npersona andava, che generalmente da tutti era chiamato il\nZima; e avea lungo tempo amata e vagheggiata infelicemente\nla donna di messer Francesco, la quale era bellissima e\nonesta molto. Ora aveva costui un de' più belli pallafren di\nToscana e avevalo molto caro per la sua bellezza; e essendo\na ogni uom publico lui vagheggiare la moglie di messer\nFrancesco, fu chi gli disse che, se egli quello\naddimandasse, che egli l'avrebbe per l'amore il quale il\nZima alla sua donna portava. Messer Francesco, da avarizia\ntirato, fattosi chiamare il Zima, in vendita gli domandò il\nsuo pallafreno, acciò che il Zima gliele proferesse in dono.",
                                    "Il Zima udendo ciò, gli piacque e rispose al cavaliere:\n“Messer, se voi mi donaste ciò che voi avete al mondo, voi\nnon potreste per via di vendita avere il mio pallafreno, ma\nin dono il potreste voi bene avere, quando vi piacesse, con\nquesta condizione: che io, prima che voi il prendiate, possa\ncon la grazia vostra e in vostra presenzia parlare alquante\nparole alla donna vostra, tanto da ogni uom separato che io\nda altrui che da lei udito non sia.”",
                                    "Il cavaliere, da avarizia tirato e sperando di dover beffar\ncostui, rispose che gli piaceva e quantunque egli volesse; e\nlui nella sala del suo palagio lasciato, andò nella camera\nalla donna e, quando detto l'ebbe come agevolmente poteva il\npallafren guadagnare, le 'mpose che a udire il Zima venisse\nma ben si guardasse che a niuna cosa che egli dicesse\nrispondesse né poco né molto. La donna biasimò molto questa\ncosa, ma pure, convenendole seguire i piaceri del marito,\ndisse di farlo: e appresso al marito andò nella sala a udire\nciò che il Zima volesse dire.",
                                    "Il quale, avendo col cavaliere i patti rifermati, da una\nparte della sala assai lontano da ogni uomo con la donna si\npose a sedere e così cominciò a dire: “Valorosa donna, egli\nmi pare esser certo che voi siete sì savia, che assai bene,\ngià è gran tempo, avete potuto comprendere a quanto amor\nportarvi m'abbia condotto la vostra bellezza, la quale senza\nalcun fallo trapassa ciascuna altra che veder mi paresse\ngiammai, lascio stare de' costumi laudevoli e delle virtù\nsingulari che in voi sono, le quali avrebbon forza di\npigliare ciascuno alto animo di qualunque uomo. E per ciò\nnon bisogna che io vi dimostri con parole quello essere\nstato il maggiore e il più fervente che mai uomo a alcuna\ndonna portasse: e così sarà mentre la mia misera vita\nsosterrà questi membri, e ancor più, ché, se di là come di\nqua s'ama, in perpetuo v'amerò. E per questo vi potete\nrender sicura che niuna cosa avete, qual che ella si sia o\ncara o vile, che tanto vostra possiate tenere e così in ogni\natto farne conto come di me, da quanto che io mi sia, e il\nsimigliante delle mie cose. E acciò che voi di questo\nprendiate certissimo argomento, vi dico che io mi riputerei\nmaggior grazia che voi cosa che io far potessi che vi\npiacesse mi comandaste, che io non terrei che, comandando\nio, tutto il mondo prestissimo m'ubidisse. Adunque, se così\nson vostro come udite che sono, non immeritamente ardirò di\nporgere i prieghi miei alla vostra altezza, dalla qual sola\nogni mia pace, ogni mio bene e la mia salute venir mi puote,\ne non altronde: e sì come umilissimo servidor vi priego,\ncaro mio bene e sola speranza dell'anima mia, che\nnell'amoroso fuoco sperando in voi si nutrica, che la vostra\nbenignità sia tanta e sì ammollita la vostra passata durezza\nverso di me dimostrata, che vostro sono, che io dalla vostra\npietà riconfortato possa dire che, come per la vostra\nbellezza innamorato sono, così per quella aver la vita; la\nquale, se a' miei prieghi l'altiero vostro animo non\ns'inchina, senza alcun fallo verrà meno, e morrommi, e\npotrete esser detta di me micidiale. E lasciamo stare che la\nmia morte non vi fosse onore, nondimeno credo che,\nrimordendovene alcuna volta la coscienza, ve ne dorrebbe\nd'averlo fatto, e talvolta, meglio disposta, con voi\nmedesima direste: ‘Deh, quanto mal feci a non aver\nmisericordia del Zima mio!’ e questo pentere non avendo\nluogo, vi sarebbe di maggior noia cagione. Per che, acciò\nche ciò non avvegna, ora che sovenire mi potete, di ciò\nv'incresca e anzi che io muoia a misericordia di me vi\nmovete, per ciò che in voi sola il farmi più lieto, e il più\ndolente uomo che viva, dimora. Spero tanta essere la vostra\ncortesia, che non sofferete che io per tanto e tale amore\nmorte riceva per guiderdone, ma con lieta risposta e piena\ndi grazia riconforterete gli spiriti miei, li quali\nspaventati tutti trieman nel vostro cospetto.” E quinci\ntacendo, alquante lagrime dietro a profondissimi sospiri\nmandate per gli occhi fuori, cominciò a attender quello che\nla gentil donna gli rispondesse.",
                                    "La donna, la quale il lungo vagheggiare, l'armeggiare, le\nmattinate l'altre cose simili a queste, per amor di lei\nfatte dal Zima, muovere non avean potuto, mossero\nl'affettuose parole dette dal ferventissimo amante: e\ncominciò a sentire ciò che prima mai non aveva sentito, cioè\nche amor si fosse. E quantunque, per seguire il comandamento\nfattole dal marito, tacesse, non poté per ciò alcun\nsospiretto nascondere quello che volentieri rispondendo al\nZima avrebbe fatto manifesto.",
                                    "Il Zima, avendo alquanto atteso e veggendo che niuna\nrisposta seguiva, si maravigliò e poscia s'incominciò a\naccorgere dell'arte usata dal cavaliere: ma pur, lei\nriguardando nel viso e veggendo alcun lampeggiar d'occhi di\nlei verso di lui alcuna volta e oltre a ciò raccogliendo i\nsospiri li quali essa non con tutta la forza loro del petto\nlasciava uscire, alcuna buona speranza prese e da quella\naiutato prese nuovo consiglio. E cominciò in forma della\ndonna, udendolo ella, a rispondere a se medesimo in cotal\nguisa: “Zima mio, senza dubbio gran tempo ha che io\nm'acorsi il tuo amor verso me esser grandissimo e perfetto,\ne ora per le tue parole molto maggiormente il conosco e\nsonne contenta, sì come io debbo. Tuttafiata, se dura e\ncrudele paruta ti sono, non voglio che tu creda che io\nnell'animo stata sia quel che nel viso mi son dimostrata;\nanzi t'ho sempre amato e avuto caro innanzi a ogni altro\nuomo, ma così m'è convenuto fare e per paura d'altrui e per\nservare la fama della mia onestà. Ma ora ne viene quel tempo\nnel quale io ti potrò chiaramente mostrare se io t'amo e\nrenderti guiderdone dell'amore il quale portato m'hai e mi\nporti; e per ciò confortati e sta a buona speranza, per ciò\nche messer Francesco è per andare infra pochi dì a Melano\nper podestà, sì come tu sai, che per mio amore donato gli\nhai il bel pallafreno. Il quale come andato sarà, senza\nalcun fallo ti prometto sopra la mia fé e per lo buono amore\nil quale io ti porto, che infra pochi dì tu ti troverai\nmeco, e al nostro amore daremo piacevole e intero\ncompimento. E acciò che io non t'abbia altra volta a far\nparlar di questa materia, infino a ora quel giorno il quale\ntu vedrai due asciugatoi tesi alla finestra della camera\nmia, la quale è sopra il nostro giardino, quella sera di\nnotte, guardando ben che veduto non sii, fa che per l'uscio\ndel giardino a me te ne venghi: tu mi troverai ivi che\nt'aspetterò, e insieme avren tutta la notte festa e piacere\nl'un dell'altro, sì come disideriamo.”",
                                    "Come il Zima in persona della donna ebbe così parlato, e\negli incominciò per sé a parlare e così rispose: “Carissima\ndonna, egli è per soverchia letizia della vostra buona\nrisposta sì ogni mia vertù occupata, che appena posso a\nrendervi debite grazie formar la risposta; e se io pur\npotessi come io disidero favellare, niun termine è sì lungo\nche mi bastasse a pienamente potervi ringraziare come io\nvorrei e come a me di far si conviene; e per ciò nella\nvostra discreta considerazion si rimanga a cognoscer quello\nche io disiderando fornir con parole non posso. Soltanto vi\ndico che, come imposto m'avete, così penserò di far senza\nfallo; e allora forse più rassicurato di tanto dono quanto\nconceduto m'avete, m'ingegnerò a mio poter di rendervi\ngrazie quali per me si potranno maggiori. Or qui non resta a\ndire al presente altro; e però, carissima mia donna, Dio vi\ndea quella allegrezza e quel bene che voi disiderate il\nmaggiore, e a Dio v'acomando.”",
                                    "Per tutto questo non disse la donna una sola parola; laonde\nil Zima si levò suso e verso il cavaliere cominciò a\ntornare, il quale veggendolo levato gli si fece incontro e\nridendo disse: “Che ti pare? Ho t'io bene la promessa\nservata?”",
                                    "“Messer no, “ rispose il Zima “ché voi mi prometteste di\nfarmi parlar con la donna vostra, e voi m'avete fatto parlar\ncon una statua di marmo.”",
                                    "Questa parola piacque molto al cavaliere, il quale, come\nche buona oppinione avesse della donna, ancora ne la prese\nmigliore; e disse: “Omai è ben mio il pallafren che fu\ntuo.”",
                                    "A cui il Zima rispose: “Messer sì, ma se io avessi creduto\ntrarre di questa grazia ricevuta da voi tal frutto chente\ntratto n'ho, senza domandarlavi ve l'avrei donato: e or\nvolesse Idio che io fatto l'avessi, per ciò che voi avete\ncomperato il pallafreno e io non l'ho venduto.”",
                                    "Il cavaliere di questo si rise: e essendo fornito di\npallafreno ivi a pochi dì entrò in cammino e verso Melano se\nn'andò in podesteria. La donna, rimasa libera nella sua\ncasa, ripensando alle parole del Zima e all'amore il quale\nle portava e al pallafreno per l'amor di lei donato e\nveggendol da casa sua molto spesso passare, disse seco\nmedesima: “Che fo io? perché perdo io la mia giovanezza?\nQuesti se ne è andato a Melano e non tornerà di questi sei\nmesi; e quando me gli ristorerà egli giammai? quando io sarò\nvecchia? E oltre a questo, quando troverò io mai un così\nfatto amante come è il Zima? Io son sola, né ho d'alcuna\npersona paura: io non so perché io non mi prendo questo buon\ntempo mentre che io posso. Io non avrò sempre spazio come io\nho al presente: questa cosa non saprà mai persona: e, se\negli pur si dovesse risapere, si è egli meglio fare e\npentere che starsi e pentersi.”",
                                    "E così seco medesima consigliata, un di puose due\nasciugatoi alla finestra del giardino, come il Zima aveva\ndetto; li quali il Zima vedendo, lietissimo, come la notte\nfu venuta, segretamente e solo se n'andò all'uscio del\ngiardino della donna e quello trovò aperto: e quindi n'andò\na un altro uscio che nella casa entrava dove trovò la gentil\ndonna che l'aspettava. La qual veggendol venire, levataglisi\nincontro, con grandissima festa il ricevette, e egli\nabbracciandola e basciandola centomilia volte sù per le\nscale la seguitò; e senza alcuno indugio coricatisi gli\nultimi termini conobber d'amore. Né questa volta, come che\nla prima fosse, fu però l'ultima; per ciò che mentre il\ncavaliere fu a Melano, e ancor dopo la sua tornata, vi tornò\ncon grandissimo piacere di ciascuna delle parti il Zima\nmolte dell'altre volte.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Ricciardo Minutolo ama la moglie di Filippello Sighinolfi;\nla quale sentendo gelosa, col mostrare Filippello il dì\nseguente con la moglie di lui dovere essere a un bagno, fa\nche ella vi va, e credendosi col marito essere stata si\ntruova che con Ricciardo è dimorata."
                                    }
                                },
                                "p": [
                                    "Niente restava più avanti a dire a Elissa, quando\ncommendata la sagacità del Zima, la reina impose alla\nFiammetta che procedesse con una; la qual tutta ridente\nrispose:–Madonna, volentieri–e cominciò:",
                                    "–Alquanto è da uscire della nostra città, la quale come\nd'ogni altra cosa è copiosa, così è d'essempli a ogni\nmateria; e, come Elissa ha fatto, alquanto delle cose che\nper l'altro mondo avvenute son raccontare, e per ciò, a\nNapoli trapassando, come una di queste santesi, che così\nd'amore schife si mostrano, fusse dallo 'ngegno d'un suo\namante prima a sentir d'amore il frutto condotta che i fiori\navesse conosciuti: il che a una ora a voi presterà cautela\nnelle cose che possono avvenire e daravvi diletto\ndell'avenute.",
                                    "In Napoli, città antichissima e forse così dilettevole, o\npiù, come ne sia alcuna altra in Italia, fu già un giovane\nper nobiltà di sangue chiaro e splendido per molte\nricchezze, il cui nome fu Ricciardo Minutolo. Il quale, non\nobstante che una bellissima giovane e vaga per moglie\navesse, s'innamorò d'una la quale, secondo l'oppinion di\ntutti, di gran lunga passava di bellezza tutte l'altre donne\nnapoletane, e fu chiamata Catella, moglie d'un giovane\nsimilmente gentile uomo, chiamato Filippel Sighinolfo, il\nquale ella, onestissima, più che altra cosa amava e avea\ncaro. Amando adunque Ricciardo Minutolo questa Catella, e\ntutte quelle cose operando per le quali la grazia e l'amor\nd'una donna si dee potere acquistare e per tutto ciò a niuna\ncosa potendo del suo disidero pervenire, quasi si disperava;\ne da amor o non sappiendo o non potendo disciogliersi, né\nmorir sapeva né gli giovava di vivere.",
                                    "E in cotal disposizion dimorando, avvenne che da donne, che\nsue parenti erano, fu un dì assai confortato che di tale\namore si dovesse rimanere, per ciò che invano faticava, con\nciò fosse cosa che Catella niuno altro bene avesse che\nFilippello, del quale ella in tanta gelosia vivea, che ogni\nuccel che per l'aere volava credeva gliele togliesse.\nRicciardo, udito della gelosia di Catella, subitamente prese\nconsiglio a' suoi piaceri e cominciò a mostrarsi dell'amor\ndi Catella disperato e per ciò in un'altra gentil donna\naverlo posto: e per amor di lei cominciò a mostrar\nd'armeggiare e di giostrare e di far tutte quelle cose le\nquali per Catella soleva fare. Né guari di tempo ciò fece\nche quasi a tutti i napoletani, e a Catella altressì, era\nnell'animo che non più Catella ma questa seconda donna\nsommamente amasse: e tanto in questo perseverò, che sì per\nfermo da tutti si teneva, che, non ch'altri, ma Catella\nlasciò una salvatichezza che con lui avea dell'amor che\nportarle solea, e dimesticamente come vicino, andando e\nvegnendo il salutava come faceva gli altri.",
                                    "Ora avvenne che, essendo il tempo caldo e molte brigate di\ndonne e di cavalieri, secondo l'usanza de' napoletani,\nandassero a diportarsi a' liti del mare e a desinarvi e a\ncenarvi, Ricciardo, sappiendo Catella con sua brigata\nesservi andata, similmente con sua compagnia v'andò e nella\nbrigata delle donne di Catella fu ricevuto, faccendosi prima\nmolto invitare quasi non fosse molto vago di rimanervi.\nQuivi le donne, e Catella insieme con loro, incominciarono\ncon lui a motteggiare del suo novello amore, del quale egli\nmostrandosi acceso forte più loro di ragionare dava materia.\nA lungo andare, essendo l'una donna andata in qua e l'altra\nin là, come si fa in quei luoghi, essendo Catella con poche\nrimasa quivi dove Ricciardo era, gittò Ricciardo verso lei\nun motto d'un certo amore di Filippello suo marito, per lo\nquale ella entrò in subita gelosia e dentro cominciò a arder\ntutta di disidero di sapere ciò che Ricciardo volesse dire.\nE poi che alquanto tenuta si fu, non potendo più tenersi,\npregò Ricciardo che, per amor di quella donna la quale egli\npiù amava, gli dovesse piacere di farla chiara di ciò che\ndetto aveva di Filippello.",
                                    "Il quale le disse: “Voi m'avete scongiurato per persona,\nche io non v'oso negar cosa che voi mi dimandiate, e per ciò\nio son presto a dirlovi, sol che voi mi promettiate che\nniuna parola ne farete mai né con lui né con altrui, se non\nquando per effetto vederete esser vero quello che io vi\nconterò, ché, quando vogliate, v'insegnerò come vedere il\npotrete.”",
                                    "Alla donna piacque questo che egli addomandava e più il\ncredette esser vero e giurogli di mai non dirlo. Tirati\nadunque da una parte, ché da altrui uditi non fossero,\nRicciardo cominciò così a dire: “Madonna, se io v'amassi\ncome io già amai, io non avrei ardire di dirvi cosa che io\ncredessi che noiar vi dovesse; ma per ciò che quello amore è\npassato, me ne curerò meno d'aprirvi il vero d'ogni cosa. Io\nnon so se Filippello si prese giammai onta dell'amore il\nquale io vi portai, o se avuto ha credenza che io mai da voi\namato fossi; ma como che questo sia stato o no, nella mia\npersona niuna cosa ne mostrò mai. Ma ora, forse aspettando\ntempo quando ha creduto che io abbia men di sospetto, mostra\ndi volere fare a me quello che io dubito che egli non tema\nche io facessi a lui, cioè di volere al suo piacere avere la\ndonna mia; e per quello che io truovo, egli l'ha da non\ntroppo tempo in qua segretissimamente con più ambasciate\nsollecitata, le quali io ho tutte da lei risapute, e ella ha\nfatte le risposte secondo che io l'ho imposto. Ma pure\nstamane, anzi che io qui venissi, io trovai con la donna mia\nin casa una femina a stretto consiglio, la quale io credetti\nincontanente che fosse ciò che ella era, per che io chiamai\nla donna mia e la dimandai quello che colei dimandasse. Ella\nmi disse: ‘Egli è lo stimol di Filippello, il qual tu con\nfargli risposte e dargli speranza m'hai fatto recare\naddosso; e dice che del tutto vuol sapere quello che io\nintendo di fare e che egli, quando io volessi, farebbe che\nio potrei essere segretamente a un bagno in questa terra; e\ndi questo mi priega e grava: e se non fosse che tu m'hai\nfatti, non so perché, tener questi mercati, io me lo avrei\nper maniera levato da dosso, che egli mai non avrebbe\nguatato là dove io fossi stata.’ Allora mi parve che questi\nprocedesse troppo innanzi e che più non fosse da sofferire,\ne di dirlovi, acciò che voi conosceste che merito riceva la\nvostra intera fede per la quale io fui già presso alla\nmorte. E acciò che voi non credeste queste esser parole e\nfavole, ma il poteste, quando voglia ve ne venisse,\napertamente e vedere e toccare, io feci fare alla donna mia\na colei che l'aspettava questa risposta, che ella era presta\nd'esser domane in su la nona, quando la gente dorme, a\nquesto bagno; di che la femina contentissima si parti da\nlei. Ora non credo io che voi crediate che io la vi\nmandassi: ma se io fossi in vostro luogo, io farei che egli\nvi troverebbe me in luogo di colei cui trovarvi si crede, e\nquando alquanto con lui dimorata fossi, io il farei avvedere\ncon cui stato fosse e quello onore che a lui se ne\nconvenisse ne gli farei: e questo faccendo, credo sì fatta\nvergogna gli fia, che a una ora la 'ngiuria che a voi e a me\nfar vuole vendicata sarebbe.”",
                                    "Catella, udendo questo, senza avere alcuna considerazione a\nchi era colui che gliele dicea o a' suoi inganni, secondo il\ncostume de' gelosi subitamente diede fede alle parole, e\ncerte cose state davanti cominciò a attare a questo fatto; e\ndi subita ira accesa, rispose che questo farà ella\ncertamente, non era egli sì gran fatica a fare, e che\nfermamente, se egli vi venisse, ella gli farebbe sì fatta\nvergogna, che sempre che egli alcuna donna vedesse gli si\ngirerebbe per lo capo. Ricciardo, contento di questo e\nparendogli che 'l suo consiglio fosse stato buono e\nprocedesse, con molte altre parole la vi confermò sù e fece\nla fede maggiore, pregandola nondimeno che dir non dovesse\ngià mai d'averlo udito da lui; il che ella sopra la sua fé\ngliel promise.",
                                    "La mattina seguente Ricciardo se n'andò a una buona femina\nche quel bagno che egli aveva a Catella detto teneva, e le\ndisse ciò che egli intendeva di fare e pregolla che in ciò\nfosse favorevole quanto potesse. La buona femina, che molto\ngli era tenuta, disse di farlo volentieri e con lui ordinò\nquello che a fare o a dire avesse. Aveva costei nella casa,\nove il bagno era, una camera oscura molto, sì come quella\nnella quale niuna finestra che lume rendesse rispondea.\nQuesta, secondo l'amaestramento di Ricciardo, acconciò la\nbuona femina e fecevi entro un letto, secondo che poté il\nmigliore, nel quale Ricciardo, come desinato ebbe, si mise e\ncominciò a aspettar Catella.",
                                    "La donna, udite le parole di Ricciardo e a quelle data più\nfede che non le bisognava, piena di sdegno tornò la sera a\ncasa, dove per avventura Filippello pieno d'altro pensiero\nsimilmente tornò, né le fece forse quella dimestichezza che\nera usato di fare. Il che ella vedendo, entrò in troppo\nmaggior sospetto che ella non era, seco medesima dicendo:\n“Veramente costui ha l'animo a quella donna con la qual\ndomane si crede aver piacere e diletto, ma fermamente questo\nnon avverrà.” E sopra cotal pensiero e imaginando come dir\ngli dovesse quando con lui stata fosse quasi tutta la notte\ndimorò.",
                                    "Ma che più? Venuta la nona, Catella prese sua compagnia e\nsenza mutare altramente consiglio se n'andò a quel bagno il\nquale Ricciardo l'aveva insegnato; e quivi trovata la buona\nfemina la domandò se Filippello stato vi fosse quel dì.",
                                    "A cui la buona femina ammaestrata da Ricciardo disse:\n“Sete voi quella donna che gli dovete venire a parlare?”",
                                    "Catella rispose: “Sì, sono.”",
                                    "“Adunque, “ disse la buona femina “andatevene da lui.”",
                                    "Catella, che cercando andava quello che ella non avrebbe\nvoluto trovare, fattasi alla camera menare dove Ricciardo\nera, col capo coperto in quella entrò e dentro serrossi.\nRicciardo, vedendola venire, lieto si levò in piè e in\nbraccio ricevutala disse pianamente: “Ben vegna l'anima\nmia!” Catella, per mostrarsi bene d'essere altra che ella\nnon era, abbracciò e basciò lui e fecegli la festa grande\nsenza dire alcuna parola, temendo, se parlasse, non fosse da\nlui conosciuta. La camera era oscurissima, di che ciascuna\ndelle parti era contenta; né per lungamente dimorarvi\nriprendevan gli occhi più di potere. Ricciardo la condusse\nin su il letto, e quivi, senza favellare in guisa che\nscorger si potesse la voce, per grandissimo spazio con\nmaggior diletto e piacere dell'una parte che dell'altra\nstettero.",
                                    "Ma poi che a Catella parve tempo di dovere il conceputo\nsdegno mandar fuori, così di fervente ira accesa cominciò a\nparlare: “Ahi quanto è misera la fortuna delle donne e come\nè male impiegato l'amor di molte ne' mariti! Io, misera me,\ngià sono otto anni, t'ho più che la mia vita amato, e tu,\ncome io sentito ho, tutto ardi e consumiti nell'amore d'una\ndonna strana, reo e malvagio uom che tu se'! Or con cui ti\ncredi tu essere stato? Tu se' stato con colei la quale con\nfalse lusinghe tu hai, già è assai, ingannata mostrandole\namore e essendo altrove innamorato. Io son Catella, non son\nla moglie di Ricciardo, traditor disleal che tu se': ascolta\nse tu riconosci la voce mia, io son ben dessa; e parmi mille\nanni che noi siamo al lume, ché io ti possa svergognare come\ntu se' degno, sozzo cane vituperato che tu se'. Oimè, misera\nme! a cui ho io cotanti anni portato cotanto amore? A questo\ncan disleale che, credendosi in braccio avere una donna\nstrana, m'ha più di carezze e d'amorevolezze fatte in questo\npoco tempo che qui stata son con lui, che in tutto l'altro\nrimanente che stata son sua. Tu se' bene oggi, can\nrinnegato, stato gagliardo, che a casa ti suogli mostrare\ncosì debole e vinto e senza possa! Ma lodato sia Idio, che\nil tuo campo, non l'altrui, hai lavorato, come tu ti\ncredevi. Non maraviglia che stanotte tu non mi ti\nappressasti! tu aspettavi di scaricare le some altrove e\nvolevi giugnere molto fresco cavaliere alla battaglia: ma\nlodato sia Idio e il mio avvedimento, l'acqua è pur corsa\nalla ingiù come ella doveva! Ché non rispondi, reo uomo? ché\nnon di' qualche cosa? se' tu divenuto mutolo udendomi? In fé\ndi Dio io non so a che io mi tengo che io non ti ficco le\nmani negli occhi e traggogliti! Credesti molto celatamente\nsaper fare questo tradimento? Par Dio! tanto sa altri quanto\naltri; non t'è venuto fatto, io t'ho avuti miglior bracchi\nalla coda che tu non credevi.”",
                                    "Ricciardo in se medesimo godeva di queste parole e senza\nrispondere alcuna cosa l'abbracciava e basciava, e più che\nmai le facea le carezze grandi; per che ella seguendo il suo\nparlar diceva: “Sì, tu mi credi ora con tue carezze infinte\nlusingare, can fastidioso che tu se', e rapaceficare e\nracconsolare; tu se' errato: io non sarò mai di questa cosa\nconsolata infino a tanto che io non te ne vitupero in\npresenzia di quanti parenti e amici e vicini noi abbiamo. Or\nnon sono io, malvagio uomo, così bella come sia la moglie di\nRicciardo Minutolo? non sono io così gentil donna? ché non\nrispondi, sozzo cane? che ha colei più di me? Fatti in\ncostà, non mi toccare, ché tu hai troppo fatto d'arme per\noggi. Io so bene che oggimai, poscia che tu conosci chi io\nsono, che tu ciò che tu facessi faresti a forza: ma, se Dio\nmi dea la grazia sua, io te ne farò ancora patir voglia; e\nnon so a che io mi tengo che io non mando per Ricciardo, il\nquale più che sé m'ha amata e mai non poté vantarsi che io\nil guatassi pure una volta; e non so che male si fosse a\nfarlo. Tu hai creduto avere la moglie qui, e è come se avuta\nl'avessi in quanto per te non è rimaso: dunque, se io avessi\nlui, non mi potresti con ragione biasimare.”",
                                    "Ora le parole furono assai e il ramarichio della donna\ngrande: pure alla fine Ricciardo, pensando che se andare ne\nlasciasse con questa credenza molto di male ne potrebbe\nseguire, diliberò di palesarsi e di trarla dello inganno nel\nquale era; e recatasela in braccio e presala bene sì che\npartire non si poteva, disse: “Anima mia dolce, non vi\nturbate: quello che io semplicemente amando aver non potei,\nAmor con inganno m'ha insegnato avere, e sono il vostro\nRicciardo.”",
                                    "Il che Catella udendo, e conoscendolo alla voce,\nsubitamente si volle gittar del letto ma non poté; ond'ella\nvolle gridare ma Ricciardo le chiuse con l'una delle mani la\nbocca e disse: “Madonna, egli non può oggimai essere che\nquello che è stato non sia pure stato, se voi gridaste tutto\nil tempo della vita vostra; e se voi criderete o in alcuna\nmaniera farete che questo si senta mai per alcuna persona,\ndue cose n'averranno. L'una fia, di che non poco vi dee\ncalere, che il vostro onore e la vostra buona fama fia\nguasta, per ciò che, come che voi diciate che io qui a\ninganno v'abbia fatta venire, io dirò che non sia vero, anzi\nvi ci abbia fatta venire per denari e per doni che io\nv'abbia promessi, li quali per ciò che così compiutamente\ndati non v'ho come speravate, vi siete turbata e queste\nparole e questo romor ne fate: e voi sapete che la gente è\npiù acconcia a creder il male che il bene, e per ciò non fia\nmen tosto creduto a me che a voi. Appresso questo ne seguirà\ntra vostro marito e me mortal nimistà, e potrebbe sì andare\nla cosa, che io ucciderei altressi tosto lui, come egli me:\ndi che mai voi non dovreste esser poi né lieta né contenta.\nE per ciò, cuor del corpo mio, non vogliate a una ora\nvituperar voi e mettere in pericolo e in briga il vostro\nmarito e me. Voi non siete la prima né sarete l'ultima la\nquale è ingannata: né io non v'ho ingannata per torvi il\nvostro ma per soverchio amore che io vi porto e son disposto\nsempre a portarvi, e a essere vostro umilissimo servidore. E\ncome che sia gran tempo che io e le mie cose e ciò che io\nposso e vaglio vostre state sieno e al vostro servigio, io\nintendo che da quinci innanzi sieno più che mai. Ora voi\nsiete savia nell'altre cose e così son certo che sarete in\nquesta.”",
                                    "Catella, mentre che Ricciardo diceva queste parole,\npiangeva forte; e come che molto turbata fosse e molto si\nramaricasse, nondimeno diede tanto luogo la ragione alle\nvere parole di Ricciardo, che ella cognobbe esser possibile\na avvenire ciò che Ricciardo diceva, e per ciò disse:\n“Ricciardo, io non so come Domenedio mi si concederà che io\npossa comportare la 'ngiuria e lo 'nganno che fatto m'hai.\nNon voglio gridar qui, dove la mia simplicità e soperchia\ngelosia mi condusse, ma di questo vivi sicuro, che io non\nsarò mai lieta se in un modo o in un altro io non mi veggio\nvendica di ciò che fatto m'hai; e per ciò lasciami, non mi\ntener più: tu hai avuto ciò che disiderato hai e ha'mi\nstraziata quanto t'è piaciuto. Tempo hai di lasciarmi:\nlasciami, io te ne priego.”",
                                    "Ricciardo, che conoscea l'animo suo ancora troppo turbato,\ns'avea posto in cuore di non lasciarla mai se la sua pace\nnon riavesse: per che, cominciando con dolcissime parole a\nraumiliarla, tanto disse e tanto pregò e tanto scongiurò,\nche ella, vinta, con lui si paceficò; e di pari volontà di\nciascuno gran pezza appresso in grandissimo diletto\ndimorarono insieme. E conoscendo allora la donna quanto più\nsaporiti fossero i basci dell'amante che quegli del marito,\nvoltata la sua durezza in dolce amore verso Ricciardo,\ntenerissimamente da quel giorno innanzi l'amò, e\nsavissimamente operando molte volte goderono del loro amore.\nIdio faccia noi goder del nostro.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Tedaldo, turbato con una sua donna, si parte di Firenze;\ntornavi in forma di peregrino dopo alcun tempo, parla con la\ndonna e falla del suo error e conoscente, e libera il marito\ndi lei da morte, ché lui gli era provato che aveva ucciso, e\nco' fratelli il pacefica; e poi saviamente con la sua donna\nsi gode."
                                    }
                                },
                                "p": [
                                    "Già si taceva Fiammetta lodata da tutti, quando la reina,\nper non perder tempo, prestamente a Emilia commise il\nragionare; la quale incominciò:",
                                    "–A me piace nella nostra città ritornare, donde alle due\npassate piacque di dipartirsi, e come un nostro cittadino la\nsua donna perduta racquistasse mostrarvi.",
                                    "Fu adunque in Firenze un nobile giovane il cui nome fu\nTedaldo degli Elisei, il quale d'una donna, monna Ermellina\nchiamata e moglie d'uno Aldobrandino Palermini, innamorato\noltre misura per li suoi laudevoli costumi, meritò di godere\ndel suo disiderio. Al qual piacere la fortuna, nemica de'\nfelici, s'oppose: per ciò che, qual che la cagion si fosse,\nla donna, avendo di sé a Tedaldo compiaciuto un tempo, del\ntutto si tolse dal volergli più compiacere, né a non volere\nnon solamente alcuna sua ambasciata ascoltare ma veder in\nalcuna maniera: di che egli entrò in fiera malinconia e\nispiacevole, ma sì era questo suo amor celato, che della sua\nmalinconia niuno credeva ciò essere la cagione.",
                                    "E poi che egli in diverse maniere si fu molto ingegnato di\nracquistare l'amore che senza sua colpa gli pareva aver\nperduto, e ogni fatica trovando vana, a doversi dileguar del\nmondo, per non far lieta colei, che del suo male era\ncagione, di vederlo consumar, si dispose. E presi quegli\ndenari che aver poté, segretamente, senza far motto a amico\no a parente, fuor che a un suo compagno il quale ogni cosa\nsapea, andò via e pervenne a Ancona, Filippo di San Lodeccio\nfaccendosi chiamare; e quivi con un ricco mercatante\naccontatosi, con lui si mise per servidore e in su una sua\nnave con lui insieme n'andò in Cipri. I costumi del quale e\nle maniere piacquero sì al mercatante, che non solamente\nbuon salario gli assegnò ma il fece in parte suo compagno,\noltre a ciò gran parte de' suoi fatti mettendogli tra le\nmani: li quali esso fece sì bene e con tanta sollecitudine,\nche esso in pochi anni divenne buono e ricco mercatante e\nfamoso. Nelle quali faccende, ancora che spesso della sua\ncrudel donna si ricordasse e fieramente fosse da amor\ntrafitto e molto disiderasse di rivederla, fu di tanta\nconstanza che sette anni vinse quella battaglia. Ma avvenne\nche, udendo egli un dì in Cipri cantare una canzone già da\nlui stata fatta, nella quale l'amore che alla sua donna\nportava e ella a lui e il piacere che di lei aveva si\nraccontava, avvisando questo non dover potere essere che\nella dimenticato l'avesse, in tanto disidero di rivederla\ns'accese, che, più non potendo soffrir, si dispose a tornare\na Firenze.",
                                    "E, messa ogni sua cosa in ordine, se ne venne con un suo\nfante solamente a Ancona; dove essendo ogni sua roba giunta,\nquella ne mandò a Firenze a alcuno amico dell'ancontano suo\ncompagno, e egli celatamente, in forma di pellegrino che dal\nSepolcro venisse, col fante suo se ne venne appresso; e in\nFirenze giunti, se ne andò a uno alberghetto di due fratelli\nche vicino era alla casa della sua donna. Né prima andò in\naltra parte che davanti alla casa di lei, per vederla se\npotesse; ma egli vide le finestre e le porti e ogni cosa\nserrata, di che egli dubitò forte che morta non fosse o di\nquindi mutatasi. Per che, forte pensoso, verso la casa de'\nfratelli se n'andò, davanti la quale vide quatro suoi\nfratelli tutti di nero vestiti, di che egli si maravigliò\nmolto: e conoscendosi in tanto trasfigurato e d'abito e di\npersona da quello che esser soleva quando si partì, che di\nleggier non potrebbe essere stato riconosciuto, sicuramente\ns'accostò a un calzolaio e domandollo perché di nero fossero\nvestiti coloro.",
                                    "Al quale il calzolaio rispose: “Coloro sono di nero\nvestiti per ciò che non sono quindici dì che un lor fratello\nche di gran tempo non c'era stato, che avea nome Tedaldo, fu\nucciso: e parmi intendere che egli abbiano provato alla\ncorte che uno che ha nome Aldobrandino Palermini, il quale è\npreso, l'uccidesse, per ciò che egli voleva bene alla moglie\ne eraci tornato sconosciuto per esser con lei.”",
                                    "Maravigliossi forte Tedaldo che alcuno in tanto il\nsomigliasse, che fosse creduto lui, e della sciagura\nd'Aldobrandin gli dolfe. E avendo sentito che la donna era\nviva e sana, essendo già notte, pieno di varii pensieri se\nne tornò all'albergo; e poi che cenato ebbe insieme col\nfante suo quasi nel più alto della casa fu messo a dormire.\nQuivi, sì per li molti pensieri che lo stimolavano e sì per\nla malvagità del letto e forse per la cena ch'era stata\nmagra, essendo già la metà della notte andata, non s'era\nancor potuto Tedaldo adormentare: per che, essendo desto,\ngli parve in su la mezzanotte sentire d'in su il tetto della\ncasa scender nella casa persone, e appresso per le fessure\ndell'uscio della camera vide là sù venire un lume. Per che,\nchetamente alla fessura accostatosi, cominciò a guardare che\nciò volesse dire; e vide una giovane assai bella tener\nquesto lume, e verso lei venir tre uomini che del tetto\nquivi eran discesi; e dopo alcuna festa insieme fattasi,\ndisse l'uno di loro alla giovane: “Noi possiamo, lodato sia\nIdio, oggimai star sicuri, per ciò che noi sappiamo\nfermamente che la morte di Tedaldo Elisei è stata provata\nda' fratelli addosso a Aldobrandin Palermini, e egli l'ha\nconfessata e già è scritta la sentenzia: ma ben si vuol\nnondimeno tacere, per ciò che, se mai si risapesse che noi\nfossimo stati, noi saremmo a quel medesimo pericolo che è\nAldobrandino.” E questo detto con la donna, che forte di\nciò si mostrò lieta, se ne scesono e andarsi a dormire.",
                                    "Tedaldo, udito questo, cominciò a riguardare quanti e quali\nfossero gli errori che potevano cadere nelle menti degli\nuomini, prima pensando a' fratelli che uno strano avevan\npianto e sepellito in luogo di lui, e appresso lo innocente\nper falsa suspizione accusato e con testimoni non veri\naverlo condotto a dover morire, e oltre a ciò la cieca\nseverità delle leggi e de' rettori, li quali assai volte,\nquasi solleciti investigatori delli errori, incrudelendo\nfanno il falso provare, e sé ministri dicono della giustizia\ne di Dio, dove sono della iniquità e del diavolo essecutori.\nAppresso questo alla salute d'Aldobrandino il pensier volse\ne seco ciò che a fare avesse compose.",
                                    "E come levato fu la mattina, lasciato il suo fante, quando\ntempo gli parve, solo se n'andò verso la casa della sua\ndonna. E per ventura trovata la porta aperta, entrò dentro e\nvide la sua donna sedere in terra in una saletta terrena che\nivi era, e era tutta piena di lagrime e d'amaritudine; e\nquasi per compassione ne lagrimò, e avvicinatolesi disse:\n“Madonna, non vi tribolate: la vostra pace è vicina.”",
                                    "La donna, udendo costui, levò alto il viso e piangendo\ndisse: “Buon uomo, tu mi pari un pellegrin forestiere: che\nsai tu di pace o di mia afflizione?”",
                                    "Rispose allora il pellegrino: “Madonna, io son di\nConstantinopoli e giungo testé qui mandato da Dio a\nconvertir le vostre lagrime in riso e a liberare da morte il\nvostro marito.”",
                                    "“Come, “ disse la donna “se tu di Constantinopoli se' e\ngiugni pur testé qui, sai tu chi mio marito o io ci siamo?”",
                                    "Il pellegrino, di capo fattosi, tutta la istoria\ndell'angoscia d'Aldobrandino raccontò e a lei disse chi ella\nera, quanto tempo stata maritata e altre cose assai, le\nquali egli molto ben sapeva, de' fatti suoi. Di che la donna\nsi maravigliò forte e avendolo per uno profeta gli\ns'inginocchiò a' piedi, per Dio pregandolo che, se per la\nsalute d'Aldobrandino era venuto, che egli s'avacciasse per\nciò che il tempo era brieve.",
                                    "Il pellegrino, mostrandosi molto santo uomo, disse:\n“Madonna, levate sù e non piagnete e attendete bene a\nquello che io vi dirò, e guarderetevi bene di mai a alcun\nnon ridirlo. Per quello che Idio mi riveli, la tribulazione\nla qual voi avete n'è per un peccato, il quale voi\ncommetteste già, avvenuta, il quale Domenedio ha voluto in\nparte purgare con questa noia, e vuol del tutto che per voi\ns'amendi; se non, sì ricadereste in troppo maggiore\naffanno.”",
                                    "Disse allora la donna: “Messere, io ho peccati assai, né\nso qual Domenedio più un che un altro si voglia che io\nm'amendi; e per ciò, se voi il sapete, ditelmi, e io ne farò\nciò che io potrò per ammendarlo.”",
                                    "“Madonna, “ disse allora il pellegrino “io so bene quale\negli è, né ve ne domanderò per saperlo meglio, ma per ciò\nche voi medesima dicendolo n'abbiate più rimordimento. Ma\nvegnamo al fatto. Ditemi, ricordavi egli che voi mai aveste\nalcuno amante?”",
                                    "La donna, udendo questo, gittò un gran sospiro e\nmaravigliossi forte, non credendo che mai alcuna persona\nsaputo l'avesse, quantunque di que' dì, che ucciso era stato\ncolui che per Tedaldo fu sepellito, se ne bucinasse per\ncerte parolette non ben saviamente usate dal compagno di\nTedaldo che ciò sapea; e rispose: “Io veggio che Idio vi\ndimostra tutti i segreti degli uomini, e per ciò io son\ndisposta a non celarvi i miei. Egli è il vero che nella mia\ngiovanezza io amai sommamente lo sventurato giovane la cui\nmorte è apposta al mio marito: la qual morte io ho tanto\npianta, quanto dolent'è a me, per ciò che, quantunque io\nrigida e salvatica verso di lui mi mostrassi anzi la sua\npartita, né la sua partita né la sua lunga dimora né ancora\nla sventurata morte mai me l'hanno potuto trarre del\ncuore.”",
                                    "A cui il pellegrin disse: “Lo sventurato giovane che fu\nmorto non amaste voi mai, ma Tedaldo Elisei sì. Ma ditemi:\nqual fu la cagione per la quale voi con lui vi turbaste?\noffesevi egli giammai?”",
                                    "A cui la donna rispose: “Certo no che egli non m'offese\nmai, ma la cagione del cruccio furono le parole d'un\nmaladetto frate dal quale io una volta mi confessai; per ciò\nche, quando io gli dissi l'amore il quale io a costui\nportava e la dimestichezza che io aveva seco, mi fece un\nromore in capo che ancor mi spaventa, dicendomi che, se io\nnon me ne rimanessi, io n'andrei in bocca del diavolo nel\nprofondo del Ninferno e sarei messa nel fuoco pennace. Di\nche sì fatta paura m'entrò, che io del tutto mi disposi a\nnon voler più la dimestichezza di lui e, per non averne\ncagione, né sua lettera né sua ambasciata più volli\nricevere: come che io credo, se più fosse perseverato (come,\nper quello che io presumma, egli se ne andò disperato),\nveggendolo io consumare come si fa la neve al sole, il mio\nduro proponimento si sarebbe piegato, per ciò che niun\ndisidero al mondo maggiore avea.”",
                                    "Disse allora il pellegrino: “Madonna, questo è sol quel\npeccato che ora vi tribola. Io so fermamente che Tedaldo non\nvi fece forza alcuna: quando voi di lui v'innamoraste, di\nvostra propria volontà il faceste, piacendovi egli, e come\nvoi medesima voleste a voi venne e usò la vostra\ndimestichezza, nella quale e con parole e con fatti tanta di\npiacevolezza gli mostraste, che, s'egli prima v'amava, in\nben mille doppi faceste l'amor raddoppiare. E se così fu,\nche so che fu, qual cagion vi dovea poter muovere a torglivi\ncosì rigidamente? Queste cose si volevan pensare innanzi\ntratto; e se credavate dovervene, come di mal far, pentere,\nnon farle. Così come egli divenne vostro, così diveniste voi\nsua. Che egli non fosse vostro potavate voi fare a ogni\nvostro piacere, sì come del vostro; ma il voler torre voi a\nlui che sua eravate, questa era ruberia e sconvenevole cosa\ndove sua volontà stata non fosse. Or voi dovete sapere che\nio son frate, e per ciò li loro costumi io conosco tutti; e\nse io ne parlo alquanto largo a utilità di voi, non mi si\ndisdice come farebbe a un altro. E egli mi piace di\nparlarne, acciò che per innanzi meglio gli conosciate che\nper adietro non pare che abbiate fatto. Furon già i frati\nsantissimi e valenti uomini, ma quegli che oggi frati si\nchiamano e così vogliono esser tenuti, niuna altra cosa\nhanno di frate se non la cappa, né quella altressì è di\nfrate, per ciò che, dove dagl'inventori de' frati furono\nordinate strette e misere e di grossi panni e dimostratrici\ndell'animo, il quale le temporali cose disprezzate avea\nquando il corpo in così vile abito avviluppava, essi oggi le\nfanno larghe e doppie e lucide e di finissimi panni, e\nquelle in forma hanno recate leggiadra e pontificale, in\ntanto che paoneggiar con esse nelle chiese e nelle piazze,\ncome con le lor robe i secolari fanno, non si vergognano. E\nquale col giacchio il pescatore d'occupar ne' fiumi molti\npesci a un tratto, così costoro, con le fimbrie ampissime\navvolgendosi, molte pinzochere, molte vedove, molte altre\nsciocche femine e uomini d'avilupparvi sotto s'ingegnano, e\nè loro maggior sollecitudine che d'altro essercizio. E per\nciò, acciò che io più vero parli, non le cappe de' frati\nhanno costoro ma solamente i colori delle cappe. E dove gli\nantichi la salute disideravan degli uomini, quegli d'oggi\ndisiderano le femine e le ricchezze; e tutto il loro studio\nhanno posto e pongono in ispaventare con romori e con\ndipinture le menti degli sciocchi e in monstrare che con\nlimosine i peccati si purghino e con le messe, acciò che a\nloro che per viltà, non per divozione, son rifuggiti a farsi\nfrati e per non durar fatica, porti questi il pane, colui\nmandi il vino, quell'altro faccia la pietanza per l'anima\nde' lor passati. E certo egli è il vero che le elemosine e\nle orazioni purgano i peccati; ma se coloro che le fanno\nvedessero a cui le fanno o il conoscessero, più tosto o a sé\nil guarderieno o dinanzi a altrettanti porci il gitterieno.\nE per ciò che essi conoscono quanti meno sono i possessori\nd'una gran ricchezza tanto più stanno a agio, ognuno con\nromori, con ispaventamenti s'ingegna di rimuovere altrui da\nquello a che esso di rimaner solo disidera. Essi sgridano\ncontra gli uomini la lussuria, acciò che, rimovendosene gli\nsgridati, agli sgridatori rimangano le femine; essi dannan\nl'usura e i malvagi guadagni, acciò che, fatti restitutori\ndi quegli, si possan fare le cappe più larghe, procacciare i\nvescovadi e l'altre prelature maggiori di ciò che mostrato\nhanno dovere menare a perdizion chi l'avesse. E quando di\nqueste cose, e di molte altre che sconce fanno, ripresi\nsono, l'avere risposto ‘Fate quello che noi diciamo e non\nquello che noi facciamo’ estimano che sia degno scaricamento\nd'ogni grave peso, quasi più alle pecore sia possibile\nl'esser constanti e di ferro che a' pastori. E quanti sien\nquegli a' quali essi fanno cotal risposta, che non la\n'ntendono per lo modo che essi la dicono, gran parte di loro\nil sanno. Vogliono gli odierni frati che voi facciate quello\nche dicono, cioè che voi empiate loro le borse di denari,\nfidiate loro i vostri segreti, serviate castità, siate\npazienti, perdoniate le 'ngiurie, guardiatevi del mal dire:\ncose tutte buone, tutte oneste, tutte sante; ma queste\nperché? Perché essi possan far quello che, se i secolari\nfaranno, essi far non potranno. Chi non sa che senza denari\nla poltroneria non può durare? Se tu ne' tuoi diletti\nspenderai i denari, il frate non potrà poltroneggiar\nnell'Ordine; se tu andrai alle femine da torno, i frati non\navranno lor luogo; se tu non sarai paziente o perdonator\nd'ingiurie, il frate non ardirà di venirti a casa a\ncontaminare la tua famiglia. Perché vo io dietro a ogni\ncosa? Essi s'accusano quante volte nel cospetto\ndegl'intendenti fanno quella scusa. Perché non si stanno\negli innanzi a casa, se astinenti e santi non si credon\npotere essere? o se pure a questo dar si vogliono, perché\nnon seguitano quell'altra santa parola dell'Evangelio\n‘Incominciò Cristo a fare e a insegnare’? Facciano in prima\nessi, poi ammaestrin gli altri. Io n'ho de' miei dì mille\nveduti vagheggiatori, amatori, visitatori non solamente\ndelle donne secolari ma de' monisteri; e pur di quegli che\nmaggior romor fanno in su i pergami! A quegli adunque così\nfatti andrem dietro? Chi 'l fa, fa quel che vuole, ma Idio\nsa se egli fa saviamente. Ma posto pur che in questo sia da\nconcedere ciò che il frate che vi sgridò disse, cioè che\ngravissima colpa sia rompere la matrimonial fede, non è\nmolto maggiore il rubare uno uomo? non è molto maggiore\nl'ucciderlo o il mandarlo in essilio tapinando per lo mondo?\nQuesto concederà ciascuno. L'usare la dimestichezza d'uno\nuomo una donna è peccato naturale: il rubarlo o ucciderlo o\nil discacciarlo da malvagità di mente procede. Che voi\nrubaste Tedaldo già di sopra v'ho dimostrato togliendogli\nvoi che sua di vostra spontanea volontà eravate divenuta.\nAppresso dico che, in quanto in voi fu, voi l'uccideste per\nciò che per voi non rimase, mostrandovi ognora più crudele,\nche egli non s'uccidesse con le sue mani: e la legge vuol\nche colui che è cagione del mal che si fa sia in quella\nmedesima colpa che colui che 'l fa. E che voi del suo\nessilio e dell'essere andato tapin per lo mondo sette anni\nnon siate cagone, questo non si può negare, sì che molto\nmaggior peccato avete commesso in qualunque s'è l'una di\nqueste tre cose dette che nella sua dimestichezza non\ncommettavate. Ma veggiamo: forse che Tedaldo meritò queste\ncose? Certo non fece: voi medesima già confessato l'avete;\nsenza che io so che egli più che sé v'ama. Niuna cosa fu mai\ntanto onorata, tanto essaltata, tanto magnificata quanto\neravate voi sopra ogni altra donna, quanto eravate voi da\nlui se in parte si trovava dove onestamente e senza generar\nsospetto di voi potea favellare. Ogni suo bene, ogni suo\nonore, ogni sua libertà tutta nelle vostre mani era da lui\nrimessa. Non era egli nobile giovane? non era egli tra gli\naltri suoi cittadin bello? non era egli valoroso in quelle\ncose che a' giovani s'appartengono? non amato, non avuto\ncaro, non volentier veduto da ogni uomo? Né di questo direte\ndi no. Adunque, come, per detto d'un fraticello pazzo,\nbestiale e invidioso, poteste voi alcuno proponimento\ncrudele pigliare contro a lui? Io non so che errore s'è\nquello delle donne, le quali gli uomini schifano e\nprezzangli poco; dove esse, pensando a quello che elle sono\ne quanta e qual sia la nobiltà da Dio oltre a ogni altro\nanimale data all'uomo, si dovrebbon gloriare quando da\nalcuno amate sono, e colui aver sommamente caro e con ogni\nsollecitudine ingegnarsi di compiacergli, acciò che da\namarla non si rimovesse giammai. Il che come voi faceste,\nmossa dalle parole d'un frate, il qual per certo doveva\nessere alcun brodaiuolo manicator di torte, voi il vi\nsapete: e forse che disiderava egli di porre sé in quel\nluogo onde egli s'ingegnava di cacciare altrui. Questo\npeccato adunque è quello che la divina giustizia, la quale\ncon giusta bilancia tutte le sue operazion mena a effetto,\nnon ha voluto lasciare impunito: e così come voi senza\nragion v'ingegnaste di torre voi medesima a Tedaldo, così il\nvostro marito senza ragione per Tedaldo è stato e è ancora\nin pericolo e voi in tribulazione. Dalla quale se liberata\nesser volete, quello che a voi convien promettere e molto\nmaggiormente fare, è questo: se mai avviene che Tedaldo del\nsuo lungo sbandeggiamento qui torni, la vostra grazia, il\nvostro amore, la vostra benivolenzia e dimestichezza gli\nrendiate e in quello stato il ripogniate nel quale era\navanti che voi scioccamente credeste al matto frate.”",
                                    "Aveva il pellegrino le sue parole finite, quando la donna,\nche attentissimamente le raccoglieva per ciò che verissime\nle parevan le sue ragioni e sé per certo per quel peccato, a\nlui udendol dire, estimava tribolata, disse: “Amico di Dio,\nassai conosco vere le cose le quali ragionate e in gran\nparte per la vostra dimostrazione conosco chi sieno i frati,\ninfino a ora da me tutti santi tenuti. E senza dubbio\nconosco il mio difetto essere stato grande in ciò che contro\na Tedaldo adoperai e, se per me si potesse, volentieri\nl'amenderei nella maniera che detta avete. Ma questo come si\npuò fare? Tedaldo non ci potrà mai tornare: egli è morto, e\nper ciò quello che non si dee poter fare non so perché\nbisogni che io il vi prometta.”",
                                    "A cui il pellegrin disse: “Madonna, Tedaldo non è punto\nmorto, per quello che Idio mi dimostri, ma è vivo e sano e\nin buono stato, se egli la vostra grazia avesse.”",
                                    "Disse allora la donna: “Guardate che voi diciate; io il\nvidi morto davanti alla mia porta di più punte di coltello e\nebbilo in queste braccia e di molte mie lagrime gli bagnai\nil morto viso, le quali forse furon cagione di farne parlare\nquello cotanto che parlato se n'è disonestamente.”",
                                    "Allora disse il pellegrino: “Madonna, che che voi vi\ndiciate, io v'acerto che Tedaldo è vivo; e dove voi quello\nprometter vogliate per doverlo attenere, io spero che voi il\nvedrete tosto.”",
                                    "La donna allora disse: “Questo fo io e farò volentieri; né\ncosa potrebbe avvenire che simile letizia mi fosse, che\nsarebbe il vedere il mio marito libero senza danno e Tedaldo\nvivo.”",
                                    "Parve allora a Tedaldo tempo di palesarsi e di confortar la\ndonna con più certa speranza del suo marito, e disse:\n“Madonna, acciò che io vi consoli del vostro marito, un\ngran segreto mi vi convien di mostrare, il quale guarderete\nche per la vita vostra voi mai non manifestiate.”",
                                    "Essi erano in parte assai rimota e soli, somma confidenzia\navendo la donna presa della santità che nel pellegrino le\npareva che fosse; per che Tedaldo, tratto fuori uno anello\nguardato da lui con somma diligenza, il quale la donna gli\navea donato l'ultima notte che con lei era stato, e\nmostrandogliele, disse: “Madonna, conoscete voi questo?”",
                                    "Come la donna il vide, così il riconobbe e disse: “Messer\nsì, io il donai già a Tedaldo.”",
                                    "Il pellegrino allora, levatosi in piè e prestamente la\nschiavina gittatasi di dosso e di capo il cappello e\nfiorentin parlando, disse: “E me conoscete voi?”",
                                    "Quando la donna il vide, conoscendo lui esser Tedaldo,\ntutta stordì, così di lui temendo come de' morti corpi, se\npoi veduti andar come vivi, si teme; e non come Tedaldo\nvenuto di Cipri a riceverlo gli si fece incontro, ma come\nTedaldo dalla sepoltura quivi tornato fuggir si volle\ntemendo.",
                                    "A cui Tedaldo disse: “Madonna, non dubitate, io sono il\nvostro Tedaldo vivo e sano, e mai né mori' né fui morto, che\nche voi e i miei fratelli si credano.”",
                                    "La donna, rassicurata alquanto e temendo la sua boce e\nalquanto più riguardatolo e seco affermando che per certo\negli era Tedaldo, piagnendo gli si gittò al collo e\nbasciollo dicendo: “Tedaldo mio dolce, tu sii il ben\ntornato!”",
                                    "Tedaldo, basciata e abbracciata lei, disse: “Madonna, egli\nnon è or tempo da fare più strette accoglienze: io voglio\nandare a fare che Aldobrandino vi sia sano e salvo renduto,\ndella qual cosa spero che avanti che doman sia sera voi\nudirete novelle che vi piaceranno; sì veramente, se io l'ho\nbuone, come io credo, della sua salute, io voglio stanotte\npoter venire da voi e contarlevi per più agio che al\npresente non posso.”",
                                    "E rimessasi la schiavina e 'l cappello, basciata un'altra\nvolta la donna e con buona speranza riconfortatala, da lei\nsi partì e colà se ne andò dove Aldobrandino in prigione\nera, più di paura della soprastante morte pensoso che di\nsperanza di futura salute; e quasi in guisa di confortatore,\ncol piacere de' pregionieri a lui se n'entrò e, postosi con\nlui a sedere, gli disse: “Aldobrandino, io sono un tuo\namico a te mandato da Dio per la tua salute, al quale per la\ntua innocenzia è di te venuta pietà; e per ciò, se a\nreverenza di Lui un picciol dono che io ti domanderò\nconceder mi vuogli, senza alcun fallo avanti che doman sia\nsera, dove tu la sentenzia della morte attendi, quella della\ntua absoluzione udirai.”",
                                    "A cui Aldobrandin rispose: “Valente uomo, poi che tu della\nmia salute se' sollecito, come che io non ti conosca né mi\nricordi di mai più averti veduto, amico dei essere come tu\ndi'. E nel vero il peccato per lo quale uom dice che io\ndebbo essere a morte giudicato, io nol commisi giammai;\nassai degli altri ho già fatti, li quali forse a questo\ncondotto m'hanno. Ma così ti dico a reverenza di Dio: se\nEgli ha al presente misericordia di me, ogni gran cosa, non\nche una piccola, farei volentieri non che io promettessi; e\nperò quello che ti piace adomanda, ché senza fallo, ov'egli\navvenga che io scampi, io lo serverò fermamente.”",
                                    "Il pellegrino allora disse: “Quello che io voglio niuna\naltra cosa è se non che tu perdoni a' quatro fratelli di\nTedaldo l'averti a questo punto condotto, te credendo nella\nmorte del lor fratello esser colpevole, e abbigli per\nfratelli e per amici dove essi di questo ti dimandin\nperdono.”",
                                    "A cui Aldobrandin rispose: “Non sa quanto dolce cosa si\nsia la vendetta né con quanto ardor si disideri se non chi\nriceve l'offese; ma tuttavia, acciò che Idio alla mia salute\nintenda, volentieri loro perdonerò e ora loro perdono; e se\nio quinci esco vivo e scampo, in ciò fare quella maniera\nterrò che a grado ti fia.”",
                                    "Questo piacque al pellegrino, e senza volergli dire altro\nsommamente il pregò che di buon cuore stesse, ché per certo\nche avanti che il seguente giorno finisse egli udirebbe\nnovella certissima della sua salute.",
                                    "E da lui partitosi se n'andò alla Signoria e in segreto a\nun cavaliere, che quella tenea, disse così: “Signor mio,\nciascun dee volentier faticarsi in fare che la verità delle\ncose si conosca, e massimamente coloro che tengono il luogo\nche voi tenete, acciò che coloro non portin le pene che non\nhanno il peccato commesso e i peccatori sien puniti; la qual\ncosa acciò che avvenga in onor di voi e in male di chi\nmeritato l'ha, io sono qui venuto a voi. E come voi sapete,\nvoi avete rigidamente contra Aldobrandin Palermini proceduto\ne parvi aver trovato per vero lui essere stato quello che\nTedaldo Elisei uccise e siete per condannarlo; il che è\ncertissimamente falso, sì come io credo avanti che\nmezzanotte sia, dandovi gli ucciditor di quel giovane nelle\nmani, avervi mostrato.”",
                                    "Il valoroso uomo, al quale d'Aldobrandino increscea,\nvolentier diede orecchi alle parole del pellegrino; e molte\ncose da lui sopra ciò ragionate, per sua introduzione in sul\nprimo sonno i due fratelli albergatori e il lor fante a man\nsalva prese; e loro volendo, per rinvenire come stata fosse\nla cosa, porre al martorio, nol soffersero ma ciascun per sé\ne poi tutti insieme apertamente confessarono sé essere stati\ncoloro che Tedaldo Elisei ucciso aveano, non conoscendolo.\nDomandati della cagione, dissero per ciò che egli alla\nmoglie dell'un di loro, non essendovi essi nell'albergo,\naveva molta noia data e volutala sforzare a fare il voler\nsuo.",
                                    "Il pellegrino, questo avendo saputo, con licenzia del\ngentile uomo si partì e occultamente alla casa di madonna\nErmellina se ne venne; e lei sola, essendo ogni altro della\ncasa andato a dormire, trovò che l'aspettava parimente\ndisiderosa d'udire buone novelle del marito e di\nriconciliarsi pienamente col suo Tedaldo: alla qual venuto\ncon lieto viso disse: “Carissima donna mia, rallegrati, ché\nper certo tu riavrai domane qui sano e salvo il tuo\nAldobrandino”, e per darle di ciò più intera credenza ciò\nche fatto aveva pienamente le raccontò.",
                                    "La donna di due così fatti accidenti e così subiti, cioè di\nriaver Tedaldo vivo, il quale veramente credeva aver pianto\nmorto, e di veder libero dal pericolo Aldobrandino, il quale\nfra pochi dì si credeva dover piagner morto, tanto lieta\nquanto altra ne fosse mai affettuosamente abbracciò e basciò\nil suo Tedaldo; e andatisene insieme a letto di buon volere\nfecero graziosa e lieta pace, l'un dell'altro prendendo\ndilettosa gioia. E come il giorno s'appressò, Tedaldo\nlevatosi, avendo già alla donna mostrato ciò che fare\nintendeva e da capo pregatola che occultissimo fosse, pure\nin abito pellegrino s'uscì della casa della donna per\ndovere, quando ora fosse, attendere a' fatti d'Aldobrandino.",
                                    "La signoria, venuto il giorno e parendole piena\ninformazione avere dell'opera, prestamente Aldobrandino\nliberò, e pochi dì appresso a' mafattori dove commesso\navevano l'omicidio fece tagliar la testa. Essendo adunque\nlibero Aldobrandino, con gran letizia di lui e della sua\ndonna e di tutti i suoi amici e parenti, e conoscendo\nmanifestamente ciò essere per opera del pellegrino avvenuto,\nlui alla loro casa condussero per tanto quanto nella città\ngli piacesse di stare; e quivi di fargli onore e festa non\nsi potevano veder sazii, e spezialmente la donna, che sapeva\na cui farlosi.",
                                    "Ma parendogli dopo alcun dì tempo di dovere i fratelli\nriducere a concordia con Aldobrandino, li quali esso sentiva\nnon solamente per lo suo scampo scornati ma armati per tema,\ndomandò a Aldobrandino la promessa. Aldobrandino liberamente\nrispose sé essere apparecchiato. A cui il pellegrino fece\nper lo seguente dì apprestare un bel convito, nel quale gli\ndisse che voleva che egli co' suoi parenti e con le sue\ndonne ricevesse i quatro fratelli e le lor donne,\naggiugnendo che esso medesimo andrebbe incontanente a\ninvitargli alla sua pace e al suo convito da sua parte. E\nessendo Aldobrandino di quanto al pellegrino piaceva\ncontento, il pellegrino tantosto n'andò a' quatro fratelli\ne, con loro assai delle parole che intorno a tal materia si\nrichiedeano usate, alfine con ragioni inrepugnabili assai\nagevolmente gli condusse a dovere, domandando perdono,\nl'amistà d'Aldobrandino racquistare: e questo fatto, loro e\nle lor donne a dover desinare la seguente mattina con\nAldobrandino gl'invitò, e essi liberamente, dalla sua fé\nsicurati, tennero lo 'nvito.",
                                    "La mattina adunque seguente, in su l'ora del mangiare,\nprimieramente i quatro fratelli di Tedaldo, così vestiti di\nnero come erano, con alquanti loro amici vennero a casa\nAldobrandino, che gli attendeva; e quivi, davanti a tutti\ncoloro che a fare lor compagnia erano stati da Aldobrandino\ninvitati, gittate l'armi in terra, nelle mani d'Aldobrandino\nsi rimisero, perdonanza domandando di ciò che contro a lui\navevano adoperato. Aldobrandino lagrimando pietosamente gli\nricevette e tutti basciandogli in bocca, con poche parole\nspacciandosi, ogni ingiuria ricevuta rimise. Appresso\ncostoro le sirocchie e le mogli loro tutte di bruno vestite\nvennero, e da madonna Ermellina e dall'altre donne\ngraziosamente ricevute furono.",
                                    "E essendo stati magnificamente serviti nel convito gli\nuomini parimente e le donne, né avendo avuto in quello cosa\nalcuna altro che laudevole, se non una, la taciturnità stata\nper lo fresco dolore rappresentato ne' vestimenti obscuri\nde' parenti di Tedaldo (per la qual cosa da alquanti il\ndiviso e lo 'nvito del pellegrino era stato biasimato e egli\nse n'era accorto), ma, come seco disposto avea, venuto il\ntempo da torla via, si levò in piè, mangiando ancora gli\naltri le frutte, e disse: “Niuna cosa è mancata a questo\nconvito, a doverlo far lieto, se non Tedaldo; il quale, poi\nch'avendolo avuto continuamente con voi e non l'avete\nconosciuto, io il vi voglio mostrare.”",
                                    "E di dosso gittatosi la schiavina e ogni abito pellegrino,\nin una giubba di zendado verde rimase, e non senza\ngrandissima maraviglia da tutti guatato e riconosciuto fu\nlungamente, avanti che alcun s'arrischiasse a creder ch'el\nfosse desso. Il che Tedaldo vedendo, assai de' lor\nparentadi, delle cose tra loro avvenute, de' suoi accidenti\nraccontò: per che i fratelli e gli altri uomini, tutti di\nlagrime d'allegrezza pieni, a abbracciare il corsero, e il\nsimigliante appresso fecer le donne, così le non parenti\ncome le parenti, fuor che monna Ermellina.",
                                    "Il che Aldobrandin veggendo disse: “Che è questo,\nErmellina? come non fai tu come l'altre donne festa a\nTedaldo?”",
                                    "A cui, udendo tutti, la donna rispose: “Niuna ce n'è che\npiù volentieri gli abbia fatta festa o faccia, che fare'io,\nsì come colei che più gli è tenuta che alcuna altra,\nconsiderato che per le sue opere io t'abbia riavuto; ma le\ndisoneste parole dette ne' dì che noi piagnemmo colui che\nnoi credavam Tedaldo, me ne fanno stare.”",
                                    "A cui Aldobrandin disse: “Va via, credi tu che io creda\nagli abbaiatori? Esso, procacciando la mia salute, assai\nbene dimostrato ha quelle essere stato fallo, senza che io\nmai nol credetti; tosto leva sù, va abbraccialo.”",
                                    "La donna, che altro non disiderava, non fu lenta in questo\na ubidire il marito; per che levatasi, come l'altre avevan\nfatto, così ella abbracciandolo gli fece lieta festa. Questa\nliberalità d'Aldobrandino piacque molto a' fratelli di\nTedaldo e a ciascuno uomo e donna che quivi era, e ogni\nrugginuzza, che fosse nata nelle menti d'alcuni dalle parole\nstate, per questo si tolse via. Fatta adunque da ciascun\nfesta a Tedaldo, esso medesimo stracciò li vestimenti neri\nindosso a' fratelli e i bruni alle sirocchie e alle cognate\ne volle che quivi altri vestimenti si facessero venire; li\nquali poi che rivestiti furono, canti e balli con altri\nsollazzi vi si fecero assai: per la qual cosa il convito,\nche tacito principio avuto avea, ebbe sonoro fine. E con\ngrandissima allegrezza, così come eran, tutti a casa di\nTedaldo n'andarono, e quivi la sera cenarono; e più giorni\nappresso, questa maniera tegnendo, la festa continuarono.",
                                    "Li fiorentini più giorni quasi come uno uomo risuscitato e\nmaravigliosa cosa riguardaron Tedaldo; e a molti, e a'\nfratelli ancora, n'era un cotal dubbio debole nell'animo se\nfosse desso o no, e non credevano ancor fermamente, né forse\navrebber fatto a pezza, se un caso avvenuto non fosse che\nlor chiarò chi fosse stato l'ucciso: il qual fu questo.",
                                    "Passavano un giorno fanti di Lunigiana davanti a casa loro,\ne vedendo Tedaldo gli si fecero incontro dicendo: “Ben\npossa star Faziuolo!”",
                                    "A' quali Tedaldo in presenzia de' fratelli rispose: “Voi\nm'avete colto in iscambio.”",
                                    "Costoro, udendol parlare, si vergognarono e chiesongli\nperdono dicendo: “In verità che voi risomigliate, più che\nuomo che noi vedessimo mai risomigliare un altro, un nostro\ncompagno il qual si chiama Faziuolo da Pontriemoli, che\nvenne, forse quindici dì o poco più fa, qua, né mai potemmo\npoi sapere che di lui si fosse. Bene è vero che noi ci\nmaravigliavamo dell'abito, per ciò che esso era, sì come noi\nsiamo, masnadiere.”",
                                    "Il maggior fratel di Tedaldo, udendo questo, si fece\ninnanzi e domandò di che fosse stato vestito quel Faziuolo.\nCostoro il dissero, e trovossi appunto così essere stato\ncome costoro dicevano; di che, tra per questo e per gli\naltri segni, riconosciuto fu colui che era stato ucciso\nessere stato Faziuolo e non Tedaldo, laonde il sospetto di\nlui uscì a' fratelli e a ciascuno altro.",
                                    "Tedaldo adunque, tornato ricchissimo, perseverò nel suo\namare, e senza più turbarsi la donna, discretamente\noperando, lungamente goderon del loro amore. Dio faccia noi\ngoder del nostro.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Ferondo, mangiata certa polvere, è sotterrato per morto; e\ndall'abate, che la moglie di lui si gode, tratto della\nsepoltura è messo in prigione e fattogli credere che egli è\nin Purgatoro; e poi risuscitato, per suo nutrica un figliuol\ndell'abate nella moglie di lui generato."
                                    }
                                },
                                "p": [
                                    "Venuta la fine della lunga novella d'Emilia, non per ciò\ndispiaciuta a alcuno per la sua lunghezza, ma da tutti\ntenuto che brievemente narrata fosse stata avendo rispetto\nalla quantità e alla varietà de' casi in essa raccontati,\nper che la reina, alla Lauretta con un sol cenno mostrato il\nsuo disio, le diè cagione di così cominciare:",
                                    "–Carissime donne, a me si para davanti a doversi far\nraccontare una verità che ha, troppo più che di quello che\nella fu, di menzogna sembianza; e quella nella mente m'ha\nritornata l'avere udito un per un altro essere stato pianto\ne sepellito. Dirò adunque come un vivo per morto sepellito\nfosse, e come poi per risuscitato, e non per vivo, egli\nstesso e molti altri lui credessero essere della sepoltura\nuscito, colui di ciò essendo per santo adorato che come\ncolpevole ne dovea più tosto essere condannato.",
                                    "Fu adunque in Toscana una badia, e ancora è, posta, sì come\nnoi ne veggiam molte, in luogo non troppo frequentato dagli\nuomini, nella quale fu fatto abbate un monaco, il quale in\nogni cosa era santissimo fuori che nell'opera delle femine:\ne questo sapeva sì cautamente fare, che quasi niuno, non che\nil sapesse, ma ne suspicava; per che santissimo e giusto era\ntenuto in ogni cosa. Ora avvenne che, essendosi molto con\nl'abate dimesticato un ricchissimo villano il quale avea\nnome Ferondo, uomo materiale e grosso senza modo (né per\naltro la sua dimestichezza piaceva all'abate, se non per\nalcune recreazioni le quali talvolta pigliava delle sue\nsimplicità), e in questa dimestichezza s'accorse l'abate\nFerondo avere una bellissima donna per moglie, della quale\nesso sì ferventemente s'innamorò, che a altro non pensava né\ndì né notte. Ma udendo che, quantunque Ferondo fosse in ogni\naltra cosa semplice e dissipato, in amare questa sua moglie\ne guardarla bene era savissimo, quasi se ne disperava. Ma\npure, come molto avveduto, recò a tanto Ferondo, che egli\ninsieme con la sua donna a prendere alcun diporto nel\ngiardino della badia venivano alcuna volta: e quivi con loro\ndella beatitudine di vita eterna e di santissime opere di\nmolti uomini e donne passate ragionava modestissimamente\nloro, tanto che alla donna venne disidero di confessarsi da\nlui e chiesene la licenzia da Ferondo e ebbela.",
                                    "Venuta adunque a confessarsi la donna all'abate con\ngrandissimo piacere di lui e a' piè postaglisi a sedere,\nanzi che a dire altro venisse, incominciò: “Messere, se\nIdio m'avesse dato marito o non me l'avesse dato, forse mi\nsarebbe agevole co' vostri ammaestramenti d'entrare nel\ncamino che ragionato n'avete che mena altrui a vita eterna;\nma io, considerato chi è Ferondo e la sua stoltizia, mi\nposso dir vedova, e pur maritata sono, in quanto, vivendo\nesso, altro marito aver non posso; e egli, così matto come\negli è, senza alcuna cagione è sì fuori d'ogni misura geloso\ndi me, che io per questo altro che in tribulazione e in mala\nventura con lui viver non posso. Per la qual cosa, prima che\nio a altra confession venga, quanto più posso umilmente vi\npriego che sopra questo vi piaccia darmi alcun consiglio,\nper ciò che, se quinci non comincia la cagione del mio bene\npotere adoperare, il confessarmi o altro ben fare poco mi\ngioverà.”",
                                    "Questo ragionamento con gran piacere toccò l'animo\ndell'abate, e parvegli che la fortuna gli avesse al suo\nmaggior disidero aperta la via, e disse: “Figliuola mia, io\ncredo che gran noia sia a una bella e dilicata donna, come\nvoi siete, aver per marito un mentecatto, ma molto maggior\nla credo essere l'avere un geloso: per che, avendo voi e\nl'uno e l'altro, agevolmente ciò che della vostra\ntribulazion dite vi credo. Ma a questo, brievemente\nparlando, niuno né consiglio né rimedio veggo fuor che uno,\nil quale è che Ferondo di questa gelosia si guerisca. La\nmedicina da guerillo so io troppo ben fare, pur che a voi\ndea il cuore di segreto tenere ciò che io vi ragionerò.”",
                                    "La donna disse: “Padre mio, di ciò non dubitate, per ciò\nche io mi lascerei innanzi morire che io cosa dicessi a\naltrui che voi mi diceste che io non dicessi: ma come si\npotrà far questo?”",
                                    "Rispose l'abate: “Se noi vogliamo che egli guerisca, di\nnecessità convien che egli vada in Purgatorio.”",
                                    "“E come” disse la donna “vi potrà egli andar vivendo?”",
                                    "Disse l'abate: “Egli convien ch'e' muoia, e così v'andrà;\ne quando tanta pena avrà sofferta che egli di questa sua\ngelosia sarà gastigato, noi con certe orazioni pregheremo\nIdio che in questa vita il ritorni, e Egli il farà.”",
                                    "“Adunque, “ disse la donna “debbo io rimaner vedova?”",
                                    "“Sì, “ rispose l'abate “per un certo tempo, nel quale vi\nconverrà molto ben guardare che voi a alcun non vi lasciate\nrimaritare, per ciò che Idio l'avrebbe per male, e\ntornandoci Ferondo vi converrebbe a lui tornare, e sarebbe\npiù geloso che mai.”",
                                    "La donna disse: “Pur che egli di questa mala ventura\nguerisca, ché egli non mi convenea sempre stare in prigione,\nio son contenta; fate come vi piace.”",
                                    "Disse allora l'abate: “E io il farò; ma che guiderdone\ndebbo io aver da voi di così fatto servigio?”",
                                    "“Padre mio, “ disse la donna “ciò che vi piace, pur che\nio possa: ma che puote una mia pari, che a un così fatto\nuomo, come voi siete, sia convenevole?”",
                                    "A cui l'abate disse: “Madonna, voi potete non meno\nadoperar per me che sia quello che io mi metto a far per\nvoi, per ciò che, sì come io mi dispongo a far quello che\nvostro bene e vostra consolazion dee essere, così voi potete\nfar quello che fia salute e scampo della vita mia.”",
                                    "Disse allora la donna: “Se così è, io sono\napparecchiata.”",
                                    "“Adunque” disse l'abate “mi donerete voi il vostro amore\ne faretemi contento di voi, per la quale io ardo tutto e mi\nconsumo.”",
                                    "La donna, udendo questo, tutta sbigottita rispose: “Oimè,\npadre mio, che è ciò che voi domandate? Io mi credeva che\nvoi foste un santo: or conviensi egli a' santi uomini di\nrichieder le donne, che a lor vanno per consiglio, di così\nfatte cose?”",
                                    "A cui l'abate disse: “Anima mia bella, non vi\nmaravigliate, ché per questo la santità non diventa minore,\nper ciò che ella dimora nell'anima e quello che io vi\ndomando è peccato del corpo. Ma che che si sia, tanta forza\nha avuta la vostra vaga bellezza, che amore mi costrigne a\ncosì fare; e dicovi che voi della vostra bellezza più che\naltra donna gloriar vi potete, pensando che ella piaccia a'\nsanti, che sono usi di vedere quelle del cielo. E oltre a\nquesto, come che io sia abate, io sono uomo come gli altri\ne, come voi vedete, io non sono ancor vecchio. E non vi dee\nquesto esser grave a dover fare, anzi il dovete disiderare,\nper ciò che, mentre che Ferondo starà in Purgatoro, io vi\ndarò, faccendovi la notte compagnia, quella consolazione che\nvi dovrebbe dare egli; né mai di questo persona alcuna\ns'accorgerà, credendo ciascun di me quello, e più, che voi\npoco avante ne credavate. Non rifiutate la grazia che Dio vi\nmanda, ché assai sono di quelle che quello disiderano che\nvoi potete avere e avrete, se savia crederete al mio\nconsiglio. Oltre a questo, io ho di belli gioielli e di\ncari, li quali io non intendo che d'altra persona sieno che\nvostra. Fate adunque, dolce speranza mia, per me quello che\nio fo per voi volentieri.”",
                                    "La donna teneva il viso basso, né sapeva come negarlo, e il\nconcedergliele non le pareva far bene: per che l'abate,\nveggendola averlo ascoltato e dare indugio alla risposta,\nparendogliele avere già mezza convertita, con molte altre\nparole alle prime continuandosi, avanti che egli ristesse,\nl'ebbe nel capo messo che questo fosse ben fatto: per che\nessa vergognosamente disse sé essere apparecchiata a ogni\nsuo comando, ma prima non poter che Ferondo andato fosse in\nPurgatoro. A cui l'abate contentissimo disse: “E noi faremo\nche egli v'andrà incontanente; farete pure che domane o\nl'altro dì egli qua con meco se ne venga a dimorare”; e\ndetto questo, postole celatamente in mano un bellissimo\nanello, la licenziò. La donna, lieta del dono e attendendo\nd'aver degli altri, alle compagne tornata maravigliose cose\ncominciò a raccontare della santità dell'abate e con loro a\ncasa se ne tornò.",
                                    "Ivi a pochi dì Ferondo se n'andò alla badia; il quale come\nl'abate vide, così s'avisò di mandarlo in Purgatoro. E\nritrovata una polvere di maravigliosa vertù, la quale nelle\nparti di Levante avuta avea da un gran prencipe (il quale\naffermava quella solersi usare per lo Veglio della Montagna\nquando alcun voleva dormendo mandare nel suo Paradiso o\ntrarlone, e che ella, più e men data, senza alcuna lesione\nfaceva per sì fatta maniera più e men dormire colui che la\nprendeva, che, mentre la sua vertù durava, non avrebbe mai\ndetto colui in sé aver vita) e di questa tanta presane che a\nfar dormir tre giorni sufficiente fosse, e in un bicchier di\nvino non ben chiaro ancora nella sua cella, senza\navvedersene Ferondo, gliele diè bere: e lui appresso menò\nnel chiostro e con più altri de' suoi monaci di lui\ncominciarono e delle sue sciocchezze a pigliar diletto. Il\nquale non durò guari che, lavorando la polvere, a costui\nvenne un sonno subito e fiero nella testa, tale che stando\nancora in piè s'adormentò e adormentato cadde. L'abate\nmostrando di turbarsi dell'accidente, fattolo scignere e\nfatta recare acqua fredda e gittargliele nel viso e molti\nsuoi altri argomenti fatti fare, quasi da alcuna fumosità di\nstomaco o d'altro che occupato l'avesse gli volesse la\nsmarrita vita e 'l sentimento rivocare, veggendo l'abate e'\nmonaci che per tutto questo egli non si risentiva,\ntoccandogli il polso e niun sentimento trovandogli, tutti\nper constante ebbero ch'e' fosse morto: per che, mandatolo a\ndire alla moglie e a' parenti di lui, tutti quivi\nprestamente vennero; e avendolo la moglie con le sue parenti\nalquanto pianto, così vestito come era il fece l'abate\nmettere in uno avello.",
                                    "La donna si tornò a casa, e da un piccol fanciullin che di\nlui aveva disse che non intendeva partirsi giammai; e così\nrimasasi nella casa il figliuolo e la ricchezza che stata\nera di Ferondo cominciò a governare.",
                                    "L'abate con un monaco bolognese, di cui egli molto si\nconfidava e che quel dì quivi da Bologna era venuto,\nlevatosi la notte, tacitamente Ferondo trassero della\nsepoltura e lui in una tomba, nella quale alcun lume non si\nvedea e che per prigione de' monaci che fallissero era stata\nfatta, nel portarono; e trattigli i suoi vestimenti, a guisa\ndi monaco vestitolo sopra un fascio di paglia il posero e\nlasciaronlo stare tanto che egli si risentisse. In questo\nmezzo il monaco bolognese, dallo abate informato di quello\nche avesse a fare, senza saperne alcuna altra persona niuna\ncosa, cominciò a attender che Ferondo si risentisse.",
                                    "L'abate il dì seguente con alcun de' suoi monaci per modo\ndi visitazione se n'andò a casa della donna, la quale di\nnero vestita e tribolata trovò: e confortatala alquanto\npianamente la richiese della promessa. La donna, veggendosi\nlibera e senza lo 'mpaccio di Ferondo o d'altrui, avendogli\nveduto in dito un altro bello anello, disse che era\napparecchiata, e con lui compose che la seguente notte\nv'andasse. Per che, venuta la notte, l'abate, travestito de'\npanni di Ferondo e dal suo monaco accompagnato, v'andò e con\nlei infino al matutino con grandissimo diletto e piacere si\ngiacque e poi si ritornò alla badia, quel cammino per così\nfatto servigio faccendo assai sovente. E da alcuni e\nnell'andare e nel tornare alcuna volta essendo scontrato, fu\ncreduto ch'e' fosse Ferondo che andasse per quella contrada\npenitenza faccendo, e poi molte novelle tralla gente grossa\ndella villa contatone, e alla moglie ancora, che ben sapeva\nciò che era, più volte fu detto.",
                                    "Il monaco bolognese, risentito Ferondo e quivi trovandosi\nsenza sapere dove si fosse, entrato dentro con una voce\norribile, con certe verghe in mano, presolo, gli diede una\ngran battitura.",
                                    "Ferondo, piangendo e gridando, non faceva altro che\ndomandare: “Dove sono io?”",
                                    "A cui il monaco rispose: “Tu se' in Purgatoro.”",
                                    "“Come?” disse Ferondo “Dunque son io morto?”",
                                    "Disse il monaco: “Mai sì”; per che Ferondo se stesso e la\nsua donna e 'l suo figliuolo cominciò a piagnere, le più\nnuove cose del mondo dicendo.",
                                    "Al quale il monaco portò alquanto da mangiare e da bere; il\nche veggendo Ferondo disse: “O mangiano i morti?”",
                                    "Disse il monaco: “Sì, e questo che io ti reco è ciò che la\ndonna che fu tua mandò stamane alla chiesa a far dir messe\nper l'anima tua, il che Domenedio vuole che qui\nrappresentato ti sia.”",
                                    "Disse allora Ferondo: “Domine, dalle il buono anno! Io le\nvoleva ben gran bene anzi che io morissi, tanto che io me la\nteneva tutta notte in braccio e non faceva altro che\nbasciarla e anche faceva altro quando voglia me ne veniva”;\ne poi, gran voglia avendone, cominciò a mangiare e a bere, e\nnon parendogli il vino troppo buono, disse: “Domine falla\ntrista! ché ella non diede al prete del vino della botte di\nlungo il muro.”",
                                    "Ma poi che mangiato ebbe, il monaco da capo il riprese e\ncon quelle medesime verghe gli diede una gran battitura.",
                                    "A cui Ferondo, avendo gridato assai, disse: “Deh, questo\nperché mi fai tu?”",
                                    "Disse il monaco: “Per ciò che così ha comandato Domenedio\nche ogni dì due volte ti sia fatto.”",
                                    "“E per che cagione?” disse Ferondo.",
                                    "Disse il monaco: “Perché tu fosti geloso, avendo la\nmiglior donna che fosse nelle tue contrade per moglie.”",
                                    "“Oimè!” disse Ferondo “tu di' vero, e la più dolce: ella\nera più melata che 'l confetto, ma io non sapeva che\nDomenedio avesse per male che l'uomo fosse geloso, ché io\nnon sarei stato.”",
                                    "Disse il monaco: “Di questo ti dovevi tu avvedere mentre\neri di là e ammendartene; e se egli avvien che tu mai vi\ntorni, fa che tu abbi sì a mente quello che io ti fo ora,\nche tu non sii mai più geloso.”",
                                    "Disse Ferondo: “O ritornavi mai chi muore?”",
                                    "Disse il monaco: “Sì, chi Dio vuole.”",
                                    "“Oh!” disse Ferondo “se io vi torno mai, io sarò il\nmigliore marito del mondo; mai non la batterò, mai non le\ndirò villania, se non del vino che ella ci ha mandato\nstamane; e anche non ci ha mandato candela niuna, e èmmi\nconvenuto mangiare al buio.”",
                                    "Disse il monaco: “Sì fece bene, ma elle arsero alle\nmesse.”",
                                    "“Oh!” disse Ferondo “tu dirai vero: e per certo, se io\nvi torno, io le lascerò fare ciò che ella vorrà. Ma dimmi,\nchi se' tu che questo mi fai?”",
                                    "Disse il monaco: “Io sono anche morto, e fui di Sardigna;\ne perché io lodai già molto a un mio signore l'esser geloso,\nsono stato dannato da Dio a questa pena, che io ti debba\ndare mangiare e bere e queste battiture infino a tanto che\nIdio dilibererà altro di te e di me.",
                                    "Disse Ferondo: “Non c'è egli più persona che noi due?”",
                                    "Disse il monaco: “Sì, a migliaia, ma tu non gli puoi né\nvedere né udire se non come essi te.”",
                                    "Disse allora Ferondo: “O quanto siam noi di lungi dalle\nnostre contrade?”",
                                    "“Ohioh!” disse il monaco “sèvi di lungi delle miglia più\ndi be' la cacheremo.”",
                                    "“Gnaffé! cotesto è bene assai!” disse Ferondo “e per\nquello che mi paia, noi dovremmo esser fuor del mondo, tanto\nci ha.”",
                                    "Ora in così fatti ragionamenti e in simili, con mangiare e\ncon battiture, fu tenuto Ferondo da diece mesi, infra li\nquali assai sovente l'abate bene avventurosamente visitò la\nbella donna e con lei si diede il più bel tempo del mondo.\nMa, come avvengono le sventure, la donna ingravidò e,\nprestamente accortasene, il disse all'abate: per che a\nammenduni parve che senza alcuno indugio Ferondo fosse da\ndovere essere di Purgatorio rivocato a vita e che a lei si\ntornasse, e ella di lui dicesse che gravida fosse.",
                                    "L'abate adunque la seguente notte fece con una voce\ncontrafatta chiamar Ferondo nella prigione e dirgli:\n“Ferondo, confortati, ché a Dio piace che tu torni al\nmondo; dove tornato, tu avrai un figliuolo della tua donna,\nil quale farai che tu nomini Benedetto, per ciò che per gli\nprieghi del tuo santo abate e della tua donna e per amor di\nsan Benedetto ti fa questa grazia.”",
                                    "Ferondo, udendo questo, fu forte lieto e disse: “Ben mi\npiace: Dio gli dea il buono anno a messer Domenedio e\nall'abate e a san Benedetto e alla moglie mia casciata,\nmelata, dolciata.”",
                                    "L'abate, fattogli dare nel vino che egli gli mandava di\nquella polvere tanta che forse quatro ore il facesse\ndormire, rimessigli i panni suoi, insieme col monaco suo\ntacitamente il tornarono nello avello nel quale era stato\nsepellito. La mattina in sul far del giorno Ferondo si\nrisentì e vide per alcun pertugio dell'avello lume, il quale\negli veduto non avea ben diece mesi; per che, parendogli\nesser vivo, cominciò a gridare “Apritemi, apritemi!” e\negli stesso a pontar col capo nel coperchio dello avello sì\nforte, che ismossolo, per ciò che poca ismovitura aveva, lo\n'ncominciava a mandar via, quando i monaci, che detto avean\nmatutino, corson colà e conobbero la voce di Ferondo e\nviderlo già del monimento uscir fuori: di che spaventati\ntutti per la novità del fatto cominciarono a fuggire e\nall'abate n'andarono.",
                                    "Il quale, sembianti faccendo di levarsi d'orazione, disse:\n“Figliuoli, non abbiate paura; prendete la croce e l'acqua\nsanta e appresso di me venite, e veggiam ciò che la potenza\ndi Dio ne vuol mostrare”; e così fece.",
                                    "Era Ferondo tutto pallido, come colui che tanto tempo era\nstato senza vedere il cielo, fuori dello avello uscito; il\nquale, come vide l'abate, così gli corse a' piedi e disse:\n“Padre mio, le vostre orazioni, secondo che revelato mi fu,\ne quelle di san Benedetto e della mia donna m'hanno delle\npene del Purgatoro tratto e tornato in vita; di che io\npriego Idio che vi dea il buono anno e le buone calendi,\noggi e tuttavia.”",
                                    "L'abate disse: “Lodata sia la potenza di Dio! Va dunque,\nfigliuolo, poscia che Idio t'ha qui rimandato, e consola la\ntua donna, la quale sempre, poi che tu di questa vita\npassasti, è stata in lagrime, e sii da quinci innanzi amico\ne servidor di Dio.”",
                                    "Disse Ferondo: “Messere, egli m'è ben detto così; lasciate\nfar pur me, ché, come io la troverò così la bascerò, tanto\nben le voglio.”",
                                    {
                                        "foreign": {
                                            "@lang": "lat",
                                            "#text": "Miserere"
                                        },
                                        "#text": "L'abate, rimaso co' monaci suoi, mostrò d'avere di questa\ncosa una grande ammirazione e fecene divotamente cantare il\n. Ferondo tornò nella sua villa, dove chiunque\nil vedeva fuggiva, come far si suole delle orribili cose, ma\negli richiamandogli affermava sé essere risuscitato. La\nmoglie similmente aveva di lui paura."
                                    },
                                    "Ma poi che la gente alquanto si fu rassicurata con lui e\nvidero che egli era vivo, domandandolo di molte cose, quasi\nsavio ritornato, a tutti rispondeva e diceva loro novelle\ndell'anime de' parenti loro e faceva da se medesimo le più\nbelle favole del mondo de' fatti del Purgatoro: e in pien\npopolo raccontò la revelazione statagli fatta per la bocca\ndel Ragnolo Braghiello avanti che risuscitasse. Per la qual\ncosa in casa con la moglie tornatosi e in possessione\nrientrato de' suoi beni, la 'ngravidò al suo parere, e per\nventura venne che a convenevole tempo, secondo l'oppinion\ndegli sciocchi che credono la femina nove mesi appunto\nportare i figliuoli, la donna partorì un figliuol maschio,\nil quale fu chiamato Benedetto Ferondi.",
                                    "La tornata di Ferondo e le sue parole, credendo quasi\nogn'uom che risuscitato fosse, acrebbero senza fine la fama\ndella santità dell'abate; e Ferondo, che per la sua gelosia\nmolte battiture ricevute avea, sì come di quella guerito,\nsecondo la promessa dell'abate fatta alla donna, più geloso\nnon fu per innanzi: di che la donna contenta, onestamente,\ncome soleva, con lui si visse, sì veramente che, quando\nacconciamente poteva, volentieri col santo abate si trovava,\nil quale bene e diligentemente ne' suoi maggior bisogni\nservita l'avea.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Giletta di Nerbona guerisce il re di Francia d'una\nfistola; domanda per marito Beltramo di Rossiglione, il\nquale, contra sua voglia sposatala, a Firenze se ne va per\nisdegno; dove, vagheggiando una giovane, in persona di lei\nGiletta giacque con lui e ebbene due figliuoli; per che egli\npoi, avutala cara, per moglie la tenne."
                                    }
                                },
                                "p": [
                                    "Restava, non volendo il suo privilegio rompere a Dioneo,\nsolamente a dire alla reina, con ciò fosse cosa che già\nfinita fosse la novella di Lauretta; per la qual cosa essa,\nsenza aspettare d'esser sollecitata da' suoi, così tutta\nvaga cominciò a parlare:",
                                    "–Chi dirà novella omai che bella paia, avendo quella di\nLauretta udita? Certo vantaggio ne fu che ella non fu la\nprimiera, ché poche poi dell'altre ne sarebbon piaciute: e\ncosì spero che avverrà di quelle che per questa giornata\nsono a raccontare. Ma pure, chente che ella si sia, quella\nche alla proposta materia m'occorre vi conterò.",
                                    "Nel reame di Francia fu un gentile uomo il quale chiamato\nfu Isnardo, conte di Rossiglione, il quale, per ciò che poco\nsano era, sempre appresso di sé teneva un medico chiamato\nmaestro Gerardo di Nerbona. Aveva il detto conte un suo\nfigliuol piccolo senza più, chiamato Beltramo, il quale era\nbellissimo e piacevole; e con lui altri fanciulli della sua\netà s'allevavano, tra' quali era una fanciulla del detto\nmedico, chiamata Giletta, la quale infinito amore e oltre al\nconvenevole della tenera età fervente pose a questo\nBeltramo. Al quale, morto il conte e lui nelle mani del re\nlasciato, ne convenne andare a Parigi, di che la giovinetta\nfieramente rimase sconsolata: e non guari appresso essendosi\nil padre di lei morto, se onesta cagione avesse potuta\navere, volentieri a Parigi per vedere Beltramo sarebbe\nandata; ma essendo molto guardata, per ciò che ricca e sola\nera rimasa, onesta via non vedea. E essendo ella già d'età\nda marito, non avendo mai potuto Beltramo dimenticare, molti\na' quali i suoi parenti l'avevan voluta maritare rifiutati\nn'avea senza la cagion dimostrare.",
                                    "Ora avvenne che, ardendo ella dell'amor di Beltramo più che\nmai, per ciò che bellissimo giovane udiva ch'era divenuto,\nle venne sentita una novella, come al re di Francia, per una\nnascenza che avuta avea nel petto e era male stata curata,\ngli era rimasa una fistola la quale di grandissima noia e di\ngrandissima angoscia gli era, né s'era ancor potuto trovar\nmedico, come che molti se ne fossero espermentati, che di\nciò l'avesse potuto guerire ma tutti l'avean peggiorato: per\nla qual cosa il re disperatosene, più d'alcun non volea né\nconsiglio né aiuto. Di che la giovane fu oltre modo\ncontenta, e pensossi non solamente per questo aver legittima\ncagione d'andare a Parigi, ma, se quella infermità fosse che\nella credeva, leggiermente poterle venir fatto d'aver\nBeltram per marito. Laonde, sì come colei che già dal padre\naveva assai cose apprese, fatta sua polvere di certe erbe\nutili a quella infermità che avvisava che fosse, montò a\ncavallo e a Parigi n'andò. Né prima altro fece che ella\ns'ingegnò di veder Beltramo; e appresso nel cospetto del re\nvenuta, di grazia chiese che la sua infermità gli mostrasse.\nIl re, veggendola bella giovane e avvenente, non gliele\nseppe disdire, mostrogliele.",
                                    "Come costei l'ebbe veduta, così incontanente si confortò di\ndoverlo guerire e disse: “Monsignore, quando vi piaccia,\nsenza alcuna noia o fatica di voi, io ho speranza in Dio\nd'avervi in otto giorni di questa infermità renduto sano.”",
                                    "Il re si fece in se medesimo beffe delle parole di costei\ndicendo: “Quello che i maggior medici del mondo non hanno\npotuto né saputo, una giovane femina come il potrebbe\nsapere?” Ringraziolla adunque della sua buona volontà e\nrispose che proposto avea seco di più consiglio di medico\nnon seguire.",
                                    "A cui la giovane disse: “Monsignore, voi schifate la mia\narte perché giovane e femina sono, ma io vi ricordo che io\nnon medico con la mia scienza, anzi con l'aiuto di Dio e con\nla scienza del maestro Gerardo nerbonese, il quale mio padre\nfu e famoso medico mentre visse.”",
                                    "Il re allora disse seco: “Forse m'è costei mandata da Dio;\nperché non pruovo io ciò che ella sa fare, poi dice senza\nnoia di me in picciol tempo guerirmi?”; e accordatosi di\nprovarlo disse: “Damigella, e se voi non ci guerite,\nfaccendoci rompere il nostro proponimento, che volete voi\nche ve ne segua?”",
                                    "“Monsignore, “ rispose la giovane “fatemi guardare, e se\nio infra otto giorni non vi guerisco, fatemi brusciare: ma\nse io vi guerisco, che merito me ne seguirà?”",
                                    "A cui il re rispose: “Voi me parete ancora senza marito;\nse ciò farete, noi vi maritaremo bene e altamente.”",
                                    "Al quale la giovane disse: “Monsignore, veramente mi piace\nche voi mi maritiate, ma io voglio un marito tale quale io\nil vi domanderò, senza dovervi domandare alcun de' vostri\nfigliuoli o della casa reale.”",
                                    "Il re tantosto le promise di farlo. La giovane cominciò la\nsua medicina e in brieve anzi il termine l'ebbe condotto a\nsanità; di che il re, guerito sentendosi, disse:\n“Damigella, voi avete ben guadagnato il marito.”",
                                    "A cui ella rispose: “Adunque, monsignore, ho io a\nguadagnato Beltramo di Rossiglione, il quale infino nella\nmia puerizia io cominciai a amare e ho poi sempre sommamente\namato.”",
                                    "Gran cosa parve al re dovergliele dare; ma poi che promesso\nl'avea, non volendo della sua fé mancare, sel fece chiamare\ne sì gli disse: “Beltramo, voi siete omai grande e fornito:\nnoi vogliamo che voi torniate a governare il vostro contado\ne con voi ne meniate una damigella la quale noi v'abbiamo\nper moglier data.”",
                                    "Disse Beltramo: “E chi è la damigella, monsignore?”",
                                    "A cui il re rispose: “Ella è colei la quale n'ha con le\nsue medicine sanità renduta.”",
                                    "Beltramo, il quale la conoscea e veduta l'avea, quantunque\nmolto bella gli paresse, conoscendo lei non esser di\nlegnaggio che alla sua nobiltà bene stesse, tutto sdegnoso\ndisse: “Monsignore, dunque mi volete voi dar medica per\nmogliere? Già a Dio non piaccia che io sì fatta femina\nprenda giammai.”",
                                    "A cui il re disse: “Dunque volete voi che noi vegniamo\nmeno di nostra fede, la qual noi per riaver sanità donammo\nalla damigella che voi in guiderdon di ciò domandò per\nmarito?”",
                                    "“Monsignore, “ disse Beltramo “voi mi potete torre quanto\nio tengo, e donarmi, sì come vostro uomo, a chi vi piace; ma\ndi questo vi rendo sicuro che mai io non sarò di tal\nmaritaggio contento.”",
                                    "“Sì sarete” disse il re “per ciò che la damigella è\nbella e savia e amavi molto: per che speriamo che molto più\nlieta vita con lei avrete che con una dama di più alto\nlegnaggio non avreste.”",
                                    "Beltramo si tacque, e il re fece fare l'apparecchio grande\nper la festa delle nozze; e venuto il giorno a ciò\nditerminato, quantunque Beltramo mal volentieri il facesse,\nnella presenzia del re la damigella sposò che più che sé\nl'amava. E questo fatto, come colui che seco già pensato\navea quello che far dovesse, dicendo che al suo contado\ntornar si volea e quivi consumare il matrimonio, chiese\ncommiato al re: e montato a cavallo, non nel suo contado se\nn'andò ma se ne venne in Toscana. E saputo che i fiorentini\nguerreggiavano co' sanesi, a essere in lor favor si dispose;\ndove lietamente ricevuto e con onore fatto di certa quantità\ndi gente capitano, e da loro avendo buona provisione, al\nloro servigio si rimase e fu buon tempo.",
                                    "La novella sposa, poco contenta di tal ventura, sperando di\ndoverlo, per suo bene operare, rivocare al suo contado, se\nne venne a Rossiglione, dove da tutti come lor donna fu\nricevuta. Quivi trovando ella, per lo lungo tempo che senza\nconte stato v'era, ogni cosa guasta e scapestrata, sì come\nsavia donna con gran diligenzia e sollecitudine ogni cosa\nrimise in ordine; di che i subgetti si contentaron molto e\nlei ebbero molto cara e poserle grande amore, forte\nbiasimando il conte di ciò che egli di lei non si\ncontentava.",
                                    "Avendo la donna tutto racconcio il paese, per due cavalieri\nal conte il significò pregandolo che, se per lei stesse di\nnon venire al suo contado, gliele significasse, e ella per\ncompiacergli si partirebbe. Alli quali esso durissimo disse:\n“Di questo faccia ella il piacer suo; io per me vi tornerò\nallora a esser con lei che ella questo anello avrà in dito e\nin braccio figliuolo di me acquistato.” Egli avea l'anello\nassai caro né mai da sé il partiva per alcuna vertù che\nstato gli era dato a intendere ch'egli avea. I cavalieri\nintesero la dura condizione posta nelle due quasi\nimpossibili cose; e veggendo che per loro parole dal suo\nproponimento nol potevan rimovere, si tornarono alla donna e\nla sua risposta le raccontarono.",
                                    "La quale, dolorosa molto, dopo lungo pensiero diliberò di\nvoler sapere se quelle due cose potessero venir fatto. Dove,\nacciò che per conseguente il marito suo riavesse e avendo\nquello che far dovesse avvisato, ragunati una parte de'\nmaggiori e de' migliori uomini del suo contado, loro assai\nordinatamente e con pietose parole raccontò ciò che già\nfatto avea per amor del conte e mostrò quello che di ciò\nseguiva: e ultimamente disse che sua intenzion non era che\nper la sua dimora quivi il conte stesse in perpetuo essilio,\nanzi intendeva di consumare il rimanente della sua vita in\npellegrinaggi e in servigi misericordiosi per salute\ndell'anima sua; e pregogli che la guardia e il governo del\ncontado prendessero e al conte significassero lei avergli\nvacua e espedita lasciata la possessione e dileguatasi con\nintenzione di mai in Rossiglione non tornare. Quivi, mentre\nella parlava, furon lagrime sparte assai da' buoni uomini e\na lei porti molti prieghi che le piacesse di mutar consiglio\ne di rimanere; ma niente montarono.",
                                    "Essa, accomandati loro a Dio, con un suo cugino e con una\nsua cameriera in abito di pellegrini, ben forniti a denari e\ncare gioie, senza sapere alcuno ove ella s'andasse, entrò in\ncamino né mai ristette sì fu in Firenze: e quivi per\navventura arrivata in uno alberghetto, il quale una buona\ndonna vedova teneva, pianamente a guisa di povera pellegrina\nsi stava, disiderosa di sentir novelle del suo signore.\nAvvenne adunque che il seguente dì ella vide davanti\nall'albergo passare Beltramo a cavallo con sua compagnia; il\nquale quantunque ella molto ben conoscesse, nondimeno\ndomandò la buona donna dell'albergo chi egli fosse.",
                                    "A cui l'albergatrice rispose: “Questi è un gentile uom\nforestiere, il quale si chiama il conte Beltramo, piacevole\ne cortese e molto amato in questa città, e è il più\ninnamorato uom del mondo d'una nostra vicina, la quale è\ngentil femina ma è povera. Vero è che onestissima giovane è\ne per povertà non si marita ancora ma con una sua madre,\nsavissima e buona donna, si sta; e forse, se questa sua\nmadre non fosse, avrebbe ella già fatto di quello che a\nquesto conte fosse piaciuto.”",
                                    "La contessa queste parole intendendo raccolse bene e più\ntritamente essaminando vegnendo ogni particularità e bene\nogni cosa compresa, formò il suo consiglio: e apparata la\ncasa e 'l nome della donna e della sua figliuola dal conte\namata, un giorno tacitamente in abito pellegrino là se ne\nandò. E la donna e la sua figliuola trovate assai\npoveramente, salutatele disse alla donna, quando le\npiacesse, le volea parlare.",
                                    "La gentil donna, levatasi, disse che apparecchiata era\nd'udirla; e entratesene sole in una sua camera e postesi a\nsedere, cominciò la contessa: “Madonna, e' mi pare che voi\nsiate delle nemiche della fortuna come sono io: ma, dove voi\nvoleste, per avventura voi potreste voi e me consolare.”",
                                    "La donna rispose che niuna cosa disiderava quanto di\nconsolarsi onestamente.",
                                    "Seguì la contessa: “A me bisogna la vostra fede nella\nquale se io mi rimetto e voi m'ingannaste, voi guastereste i\nvostri fatti e' miei.”",
                                    "“Sicuramente” disse la gentil donna “ogni cosa che vi\npiace mi dite, ché mai da me non vi troverete ingannata.”",
                                    "Allora la contessa, cominciatasi dal suo primo\ninnamoramento, chi ella era e ciò che intervenuto l'era\ninfino a quel giorno le raccontò per sì fatta maniera che la\ngentil donna, dando fede alle sue parole, sì come quella che\ngià in parte udite l'aveva da altrui, cominciò di lei a aver\ncompassione. E la contessa, i suoi casi raccontati, seguì:\n“Udite adunque avete tra l'altre mie noie quali sieno\nquelle due cose che aver mi convenga se io voglio avere il\nmio marito; le quali niuna altra persona conosco che farmele\npossa avere se non voi, se quello è vero che io intendo,\ncioè che il conte mio marito sommamente ami vostra\nfigliuola.”",
                                    "A cui la gentil donna disse: “Madonna, se il conte ama mia\nfigliuola io nol so, ma egli ne fa gran sembianti; ma che\nposso io per ciò in questo adoperare che voi disiderate?”",
                                    "“Madonna, “ rispose la contessa “io il vi dirò; ma\nprimieramente vi voglio mostrar quello che io voglio che ve\nne segua, dove voi mi serviate. Io veggio vostra figliuola\nbella e grande da marito: e, per quello che io abbia inteso\ne comprender mi paia, il non aver ben da maritarla ve la fa\nguardare in casa. Io intendo che, in merito del servigio che\nmi farete, di darle prestamente de' miei denari quella dote\nche voi medesima a maritarla onorevolemente stimerete che\nsia convenevole.”",
                                    "Alla donna, sì come bisognosa, piacque la proferta ma\ntuttavia, avendo l'animo gentil, disse: “Madonna, ditemi\nquello che io possa per voi operare, e, se egli sarà onesto\na me, io il farò volentieri, e voi appresso farete quello\nche vi piacerà.”",
                                    "Disse allora la contessa: “A me bisogna che voi, per\nalcuna persona di cui voi vi fidiate, facciate al conte mio\nmarito dire che vostra figliuola sia presta a fare ogni suo\npiacere, dove ella possa esser certa che egli così l'ami\ncome dimostra; il che ella non crederà mai, se egli non le\nmanda l'anello il quale egli porta in mano e che ella ha\nudito che egli ama cotanto: il quale se egli vi manda, voi\nmi donerete. E appresso gli manderete a dire vostra\nfigliuola essere apparecchiata di fare il piacer suo, e qui\nil farete occultamente venire e nascosamente me in iscambio\ndi vostra figliuola gli metterete allato. Forse mi farà Idio\ngrazia d'ingravidare: e così appresso, avendo il suo anello\nin dito e il figliuolo in braccio da lui generato, io il\nracquisterò e con lui dimorerò come moglie dee dimorar con\nmarito, essendone voi stata cagione.”",
                                    "Gran cosa parve questa alla gentil donna, temendo non forse\nbiasimo ne seguisse alla figliuola: ma pur pensando che\nonesta cosa era il dare opera che la buona donna riavesse il\nsuo marito e che essa a onesto fine a far ciò si mettea,\nnella sua buona e onesta affezion confidandosi, non\nsolamente di farlo promise alla contessa, ma infra pochi\ngiorni con segreta cautela, secondo l'ordine dato da lei, e\nebbe l'anello, quantunque gravetto paresse al conte, e lei\nin iscambio della figliuola a giacer col conte\nmaestrevolemente mise. Ne' quali primi congiugnimenti\naffettuosissimamente dal conte cercati, come fu piacer di\nDio, la donna ingravidò in due figliuoli maschi, come il\nparto al suo tempo venuto fece manifesto. Né solamente d'una\nvolta contentò la gentil donna la contessa degli\nabbracciamenti del marito ma molte, sì segretamente operando\nche mai parola non se ne seppe, credendosi sempre il conte\nnon con la moglie ma con colei la quale egli amava essere\nstato; a cui, quando a partir si venia la mattina, avea\nparecchi belle e care gioie donate, le quali tutte\ndiligentemente la contessa guardava.",
                                    "La quale, sentendosi gravida, non volle più la gentil donna\ngravare di tal servigio ma le disse: “Madonna, la Dio mercé\ne la Vostra, io ho ciò che io disiderava, e per ciò tempo è\nche per me si faccia quello che v'agraderà, acciò che io poi\nme ne vada.”",
                                    "La gentil donna le disse che, se ella aveva cosa che\nl'agradisse, che le piaceva, ma che ciò ella non avea fatto\nper alcuna speranza di guiderdone ma perché le pareva\ndoverlo fare a voler ben fare.",
                                    "A cui la contessa disse: “Madonna, questo mi piace bene, e\ncosì d'altra parte io non intendo di donarvi quello che voi\nmi domanderete per guiderdone ma per far bene, ché mi pare\nche si debba così fare.”",
                                    "La gentil donna allora, da necessità costretta, con\ngrandissima vergogna cento lire le domandò per maritar la\nfigliuola. La contessa, cognoscendo la sua vergogna e udendo\nla sua cortese domanda, le ne donò cinquecento e tanti belli\ne cari gioielli che valeano per avventura altrettanto; di\nche la gentil donna vie più che contenta, quelle grazie che\nmaggior poté alla contessa rendé, la quale da lei partitasi\nse ne tornò all'albergo. La gentil donna, per torre materia\na Beltramo di più né mandar né venire a casa sua, insieme\ncon la figliuola se n'andò in contado a casa di suoi\nparenti; e Beltramo ivi a poco tempo, da' suoi uomini\nrichiamato, a casa sua, udendo che la contessa s'era\ndileguata, se ne tornò.",
                                    "La contessa, sentendo lui di Firenze partito e tornato nel\nsuo contado, fu contenta assai; e tanto in Firenze dimorò,\nche 'l tempo del parto venne, e partorì due figliuoli maschi\nsimigliantissimi al padre loro. Quegli fé diligentemente\nnudrire e, quando tempo le parve, in cammino messasi, senza\nessere da alcuna persona conosciuta, a Monpulier se ne\nvenne; e quivi più giorni riposata, e del conte e dove fosse\navendo spiato e sentendo lui il di d'Ognisanti in\nRossiglione dover fare una gran festa di donne e di\ncavalieri, pure in forma di pellegrina, come uscita n'era,\nlà se n'andò.",
                                    "E sentendo le donne e' cavalieri nel palagio del conte\nadunati per dovere andare a tavola, senza mutare abito, con\nquesti suoi figlioletti in braccio salita in su la sala, tra\nuomo e uomo là se n'andò dove il conte vide, e gittataglisi\na' piedi disse piagnendo: “Signor mio, io sono la tua\nsventurata sposa, la quale, per lasciar te tornare e stare\nin casa tua, lungamente andata son tapinando. Io ti\nricheggio per Dio che le condizion postemi per li due\ncavalieri che io ti mandai, tu le mi osservi: e ecco nelle\nmie braccia non un sol figliuolo di te, ma due, e ecco qui\nil tuo anello. Tempo è adunque che io debba da te sì come\nmoglie esser ricevuta secondo la tua promessa.”",
                                    "Il conte udendo questo tutto misvenne e riconobbe l'anello\ne i figliuoli ancora, sì simili erano a lui; ma pur disse:\n“Come può questo essere intervenuto?”",
                                    "La contessa, con gran maraviglia del conte e di tutti gli\naltri che presenti erano, ordinatamente ciò che stato era e\ncome raccontò; per la qual cosa il conte, conoscendo lei\ndire il vero e veggendo la sua perseveranza e il suo senno e\nappresso due così be' figlioletti, e per servar quello che\npromesso avea e per compiacere a tutti i suoi uomini e alle\ndonne, che tutti pregavano che lei come sua legittima sposa\ndovesse omai raccogliere e onorare, pose giù la sua\nobstinata gravezza e in piè fece levar la contessa e lei\nabbracciò e basciò e per sua legittima moglie riconobbe, e\nquegli per suoi figliuoli. E fattala di vestimenti a lei\nconvenevoli rivestire, con grandissimo piacere di quanti ve\nn'erano e di tutti gli altri suoi vassalli che ciò\nsentirono, fece non solamente tutto quel dì ma più altri\ngrandissima festa; e da quel dì innanzi lei sempre come sua\nsposa e moglie onorando l'amò e sommamente ebbe cara.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Alibech divien romita, a cui Rustico monaco insegna\nrimettere il diavolo in Inferno: poi, quindi tolta, diventa\nmoglie di Neerbale."
                                    }
                                },
                                "p": [
                                    "Dioneo, che diligentemente la novella della reina ascoltata\navea, sentendo che, finita era e che a lui solo restava il\ndire, senza comandamento aspettare sorridendo cominciò a\ndire:",
                                    "–Graziose donne, voi non udiste forse mai dire come il\ndiavolo si rimetta in Inferno; e per ciò, senza partirmi\nguari dall'effetto che voi tutto questo dì ragionato avete,\nio il vi vo' dire: forse ancora ne potrete guadagnar l'anima\navendolo apparato, e potrete anche conoscere che, quantunque\nAmore i lieti palagi e le morbide camere più volentieri che\nle povere capanne abiti, non è egli per ciò che alcuna volta\nesso fra' folti boschi e fra le rigide alpi e nelle diserte\nspelunche non faccia le sue forze sentire: il perché\ncomprender si può alla sua potenza essere ogni cosa\nsubgetta.",
                                    "Adunque, venendo al fatto, dico che nella città di Capsa in\nBarberia fu già un ricchissimo uomo, il quale tra alcuni\naltri suoi figliuoli aveva una figlioletta bella e\ngentilesca, il cui nome fu Alibech. La quale, non essendo\ncristiana e udendo a molti cristiani che nella città erano\nmolto commendare la cristiana fede e il servire a Dio, un dì\nne domandò alcuno in che maniera e con meno impedimento a\nDio si potesse servire. Il quale le rispose che coloro\nmeglio a Dio servivano che più dalle cose del mondo\nfuggivano, come coloro facevano che nelle solitudini de'\ndiserti di Tebaida andati se n'erano. La giovane, che\nsemplicissima era e d'età forse di quattordici anni, non da\nordinato disidero ma da un cotal fanciullesco appetito,\nsenza altro farne a alcuna persona sentire, la seguente\nmattina a andare verso il diserto di Tebaida nascosamente\ntutta sola si mise; e con gran fatica di lei, durando\nl'appetito, dopo alcun dì a quelle solitudini pervenne, e\nveduta di lontano una casetta a quella n'andò, dove un santo\nuomo trovò sopra l'uscio, il quale, maravigliandosi di quivi\nvederla, la domandò quello che ella andasse cercando. La\nquale rispose che, spirata da Dio, andava cercando d'essere\nal suo servigio e ancora chi le 'nsegnasse come servire gli\nsi convenia.",
                                    "Il valente uomo, veggendola giovane e assai bella, temendo\nnon il dimonio, se egli la ritenesse, lo 'ngannasse, le\ncommendò la sua buona disposizione; e dandole alquanto da\nmangiare radici d'erbe e pomi salvatichi e datteri e bere\nacqua, le disse: “Figliuola mia, non guari lontan di qui è\nun santo uomo, il quale di ciò che tu vai cercando è molto\nmigliore maestro che io non sono: a lui te n'andrai”; e\nmisela nella via.",
                                    "E ella, pervenuta a lui e avute da lui queste medesime\nparole, andata più avanti, pervenne alla cella d'uno romito\ngiovane, assai divota persona e buona, il cui nome era\nRustico, e quella dimanda gli fece che agli altri aveva\nfatta. Il quale, per volere fare della sua fermezza una gran\npruova, non come gli altri la mandò via o più avanti ma seco\nla ritenne nella sua cella: e venuta la notte, un lettuccio\ndi frondi di palma le fece da una parte e sopra quello le\ndisse si riposasse.",
                                    "Questo fatto, non preser guari d'indugio le tentazioni a\ndar battaglia alle forze di costui: il quale, trovandosi di\ngran lunga ingannato, da quelle senza troppi assalti voltò\nle spalle e rendessi per vinto; e lasciati stare dall'una\ndelle parti i pensier santi e l'orazioni e le discipline, a\nrecarsi per la memoria la giovanezza e la bellezza di costei\nincominciò, e oltre a questo a pensar che via e che modo\negli dovesse con lei tenere, acciò che essa non s'accorgesse\nlui come uomo dissoluto pervenire a quello che egli di lei\ndisiderava. E tentato primieramente con certe domande, lei\nnon avere mai uomo conosciuto conobbe e così esser semplice\ncome parea: per che s'avisò come, sotto spezie di servire a\nDio, lei dovesse recare a' suoi piaceri. E primieramente con\nmolte parole le mostrò quanto il diavolo fosse nemico di\nDomenedio, e appresso le diede a intendere che quel servigio\nche più si poteva far grato a Dio si era rimettere il\ndiavolo in Inferno, nel quale Domenedio l'aveva dannato.",
                                    "La giovanetta il domandò come questo si facesse; alla quale\nRustico disse: “Tu il saprai tosto, e perciò farai quello\nche a me far vedrai”; e cominciossi a spogliare quegli\npochi vestimenti che avea e rimase tutto ignudo, e così\nancora fece la fanciulla; e posesi ginocchione a guisa che\nadorar volesse e di rimpetto a sé fece star lei.",
                                    "E così stando, essendo Rustico più che mai nel suo disidero\nacceso per lo vederla così bella, venne la resurrezion della\ncarne; la quale riguardando Alibech e maravigliatasi disse:\n“Rustico, quella che cosa è che io ti veggio che così si\npigne in fuori, e non l'ho io?”",
                                    "“O figliuola mia, “ disse Rustico “questo è il diavolo di\nche io t'ho parlato; e vedi tu ora egli mi dà grandissima\nmolestia, tanta che io appena la posso sofferire.”",
                                    "Allora disse la giovane: “Oh lodato sia Iddio, ché io\nveggio che io sto meglio che non stai tu, ché io non ho\ncotesto diavolo io.”",
                                    "Disse Rustico: “Tu di' vero, ma tu hai un'altra cosa che\nnon l'ho io, e haila in iscambio di questo.”",
                                    "Disse Alibech: “O che?”.",
                                    "A cui Rustico disse: “Hai il ninferno; e dicoti che io mi\ncredo che Idio t'abbia qui mandata per la salute dell'anima\nmia, per ciò che se questo diavolo pur mi darà questa noia,\nove tu vogli aver di me tanta pietà e sofferire che io in\ninferno il rimetta, tu mi darai grandissima consolazione e a\nDio farai grandissimo piacere e servigio, se tu per quello\nfare in queste parti venuta se', che tu di'.”",
                                    "La giovane di buona fede rispose: “O padre mio, poscia che\nio ho il ninferno, sia pure quando vi piacerà.”",
                                    "Disse allora Rustico: “Figliuola mia, benedetta sie tu!\nAndiamo dunque e rimettianlovi sì che egli poscia mi lasci\nstare.”",
                                    "E così detto, menata la giovane sopra uno de' lor\nletticelli, le 'nsegnò come star si dovesse a dovere\nincarcerare quel maladetto da Dio.",
                                    "La giovane, che mai più non aveva in inferno messo diavolo\nalcuno, per la prima volta sentì un poco di noia, per che\nella disse a Rustico: “Per certo, padre mio, mala cosa dee\nessere questo diavolo e veramente nemico di Dio, ché ancora\nal ninferno, non che altrui, duole quando egli v'è dentro\nrimesso.”",
                                    "Disse Rustico: “Figliuola, egli non avverrà sempre così.”",
                                    "E per fare che questo non avvenisse, da sei volte, anzi che\ndi su il letticel si movessero, vel rimisero, tanto che per\nquella volta gli trassero sì la superbia del capo, che egli\nsi stette volentieri in pace.",
                                    "Ma ritornatagli poi nel seguente tempo più volte e la\ngiovane ubidente sempre a trargliele si disponesse, avvenne\nche il giuoco le cominciò a piacere e cominciò a dire a\nRustico: “Ben veggio che il vero dicevano que' valenti\nuomini in Capsa, che il servire a Dio era così dolce cosa; e\nper certo io non mi ricordo che mai alcuna altra io ne\nfacessi che di tanto diletto e piacer mi fosse, quanto è il\nrimettere il diavolo in inferno; e per ciò io giudico ogni\naltra persona, che a altro che a servire a Dio attende,\nessere una bestia”; per la qual cosa essa spesse volte\nandava a Rustico e gli dicea: “Padre mio, io son qui venuta\nper servire a Dio e non per istare oziosa; andiamo a\nrimettere il diavolo in inferno.”",
                                    "La qual cosa faccendo, diceva ella alcuna volta: “Rustico,\nio non so perché il diavolo si fugga di ninferno; ché,\ns'egli vi stesse così volentieri come il ninferno il riceve\ne tiene, egli non se ne uscirebbe mai.”",
                                    "Così adunque invitando spesso la giovane Rustico e al\nservigio di Dio confortandolo, sì la bambagia del farsetto\ntratta gli avea, che egli a tal ora sentiva freddo che un\naltro sarebbe sudato; e per ciò egli incominciò a dire alla\ngiovane che il diavolo non era da gastigare né da rimettere\nin inferno se non quando egli per superbia levasse il capo:\n“E noi per la grazia di Dio l'abbiamo sì isgannato, che\negli priega Idio di starsi in pace”, e così alquanto impose\ndi silenzio alla giovane.",
                                    "La qual, poi che vide che Rustico non la richiedeva a\ndovere il diavolo rimettere in inferno, gli disse un giorno:\n“Rustico, se il diavol tuo è gastigato e più non ti dà\nnoia, me il mio ninferno non lascia stare: per che tu farai\nbene che tu col tuo diavolo aiuti a attutare la rabbia al\nmio ninferno com'io col mio ninferno ho aiutato a trarre la\nsuperbia al tuo diavolo.”",
                                    "Rustico, che di radici d'erba e d'acqua vivea, poteva male\nrispondere alle poste; e dissele che troppi diavoli\nvorrebbono essere a potere il ninferno attutare ma che egli\nne farebbe ciò che per lui si potesse. E così alcuna volta\nle sodisfaceva, ma sì era di rado, che altro non era che\ngittare una fava in bocca al leone: di che la giovane, non\nparendole tanto servire a Dio quanto voleva, mormorava anzi\nche no.",
                                    "Ma mentre che tra il diavolo di Rustico e il ninferno\nd'Alibech era, per troppo disiderio e per men potere, questa\nquistione, avvenne che un fuoco s'apprese in Capsa, il quale\nnella propria casa arse il padre d'Alibech con quanti\nfigliuoli e altra famiglia avea per la qual cosa Alibech\nd'ogni suo bene rimase erede. Laonde un giovane chiamato\nNeerbale, avendo in cortesia tutte le sue facultà spese,\nsentendo costei esser viva, messosi a cercarla e ritrovatala\navanti che la corte i beni stati del padre, sì come d'uomo\nsenza erede morto, occupasse, con gran piacere di Rustico e\ncontro a' voler di lei la rimenò in Capsa e per moglie la\nprese e con lei insieme del gran patrimonio di lei divenne\nerede. Ma essendo ella domandata dalle donne di che nel\ndiserto servisse a Dio, non essendo ancora Neerbale giaciuto\ncon lei, rispose che Il serviva di rimettere il diavolo in\nInferno e che Neerbale avea fatto gran peccato d'averla\ntolta da così fatto servigio.",
                                    "Le donne domandarono come si rimette il diavolo in Inferno.\nLa giovane tra con parole e con atti il mostrò loro; di che\nesse fecero sì gran risa, che ancor ridono, e dissono: “Non\nti dar malinconia, figliuola no, ché egli si fa bene anche\nqua; Neerbale ne servirà bene con esso teco Domenedio.”",
                                    "Poi l'una all'altra per la città ridicendolo, vi ridussono\nin volgar motto che il più piacevol servigio che a Dio si\nfacesse era rimettere il diavolo in inferno: il qual motto,\npassato di qua da mare, ancora dura. E per ciò voi, giovani\ndonne, alle quali la grazia di Dio bisogna, apparate a\nrimettere il diavolo in inferno, per ciò che egli è forte a\ngrado a Dio e piacere delle parti, e molto bene ne può\nnascere e seguire.–"
                                ]
                            },
                            {
                                "@n": "Conclusione",
                                "p": [
                                    "Mille fiate o più aveva la novella di Dioneo a rider mosse\nl'oneste donne, tali e sì fatte lor parevan le sue parole;\nper che, venuto egli al conchiuder di quella, conoscendo la\nreina che il termine della sua signoria era venuto, levatasi\nla laurea di capo, quella assai piacevolemente pose sopra la\ntesta a Filostrato e disse:–Tosto ci avedremo se i' lupo\nsaprà meglio guidar le pecore che le pecore abbiano i lupi\nguidati.–",
                                    "Filostrato, udendo questo, disse ridendo:–Se mi fosse\nstato creduto, i lupi avrebbono alle pecore insegnato\nrimettere il diavolo in inferno non peggio che Rustico\nfacesse a Alibech; e per ciò non ne chiamate lupi, dove voi\nstate pecore non siete: tuttavia, secondo che conceduto mi\nfia, io reggerò il regno commesso.",
                                    "A cui Neifile rispose:–Odi, Filostrato: voi avreste,\nvolendo a noi insegnare, potuto apparar senno come apparò\nMasetto da Lamporecchio dalle monache e riaver la favella a\ntale ora che l'ossa senza maestro avrebbono apparato a\nsufolare.–",
                                    "Filostrato, conoscendo che falci si trovavan non meno che\negli avesse strali, lasciato stare il motteggiare a darsi al\ngoverno del regno commesso cominciò: e fattosi il siniscalco\nchiamare, a che punto le cose fossero tutte volle sentire, e\noltre a questo, secondo che avvisò che bene stesse e che\ndovesse sodisfare alla compagnia, per quanto la sua signoria\ndovea durare, discretamente ordinò: e quindi, rivolto alle\ndonne, disse:–Amorose donne, per la mia disaventura,\nposcia che io ben da mal conobbi, sempre per la bellezza\nd'alcuna di voi stato sono a Amor subgetto, né l'essere\numile né l'essere ubidente né il seguirlo in ciò che per me\ns'è conosciuto alla seconda in tutti i suoi costumi m'è\nvaluto, che io prima per altro abandonato e poi non sia\nsempre di male in peggio andato; e così credo che io andrò\ndi qui alla morte. E per ciò non d'altra materia domane mi\npiace che si ragioni se non di quello che a' miei fatti è\npiù conforme, cioè di coloro li cui amori ebbero infelice\nfine, per ciò che io a lungo andar l'aspetto infelicissimo,\nné per altro il nome, per lo quale voi mi chiamate, da tale\nche seppe ben che si dire mi fu imposto–; e così detto, in\npiè levatosi, per infino all'ora della cena licenziò\nciascuno.",
                                    "Era sì bello il giardino e sì dilettevole, che alcuno non\nvi fu che eleggesse di quello uscire per più piacere altrove\ndover sentire anzi, non faccendo il sol già tiepido alcuna\nnoia a seguire, i cavriuoli e i conigli e gli altri animali\nche erano per quello e che a lor sedenti forse cento volte,\nper mezzo loro saltando, eran venuti a dar noia, si dierono\nalcune a seguitare. Dioneo e la Fiammetta cominciarono a\ncantare di messer Guiglielmo e della Dama del Vergiù,\nFilomena e Panfilo si diedono a giucare a scacchi; e così,\nchi una cosa e chi altra faccendo, fuggendosi il tempo,\nl'ora della cena appena aspettata sopravenne: per che, messe\nle tavole dintorno alla bella fonte, quivi con grandissimo\ndiletto cenaron la sera.",
                                    "Filostrato, per non uscir del cammin tenuto da quelle che\nreine avanti a lui erano state, come levate furon le tavole,\ncosì comandò che la Lauretta una danza prendesse e dicesse\nuna canzone; la qual disse:–Signor mio, dell'altrui\ncanzoni io non so, né delle mie alcuna n'ho alla mente che\nsia assai convenevole a così lieta brigata; se voi di quelle\nch'io so volete, io ne dirò volentieri.–",
                                    "Alla quale il re disse:–Niuna tua cosa potrebbe essere\naltro che bella e piacevole; e per ciò tale quale tu l'hai,\ncotale la dì.–",
                                    "La Lauretta allora, con voce assai soave ma con maniera\nalquanto pietosa, rispondendo l'altre, cominciò così:",
                                    "Qui fece fine la Lauretta alla sua canzone, nella quale\nnotata da tutti, diversamente da diversi fu intesa: e ebbevi\ndi quegli che intender vollono alla melanese, che fosse\nmeglio un buon porco che una bella tosa; altri furono di più\nsublime e migliore e più vero intelletto, del quale al\npresente recitar non accade. Il re, dopo questa, su l'erba e\n'n su i fiori avendo fatti molti doppieri accendere ne fece\npiù altre cantare infino che già ogni stella a cader\ncominciò che salia; per che, ora parendogli da dormire,\ncomandò che con la buona notte ciascuno alla sua camera si\ntornasse."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "Niuna sconsolata",
                                                "da dolersi ha quant'io,",
                                                "ch'invan sospiro, lassa innamorata."
                                            ]
                                        },
                                        {
                                            "l": [
                                                "Colui che move il cielo e ogni stella",
                                                "mi fece a suo diletto",
                                                "vaga, leggiadra, graziosa e bella,",
                                                "per dar qua giù a ogni alto intelletto",
                                                "alcun segno di quella",
                                                "biltà che sempre a Lui sta nel cospetto;",
                                                "e il mortal difetto,",
                                                "come mal conosciuta,",
                                                "non mi gradisce, anzi m'ha dispregiata."
                                            ]
                                        },
                                        {
                                            "l": [
                                                "Già fu chi m'ebbe cara e volentieri",
                                                "giovinetta mi prese",
                                                "nelle sue braccia e dentro a' suoi pensieri,",
                                                "e de' miei occhi tututto s'accese",
                                                "e 'l tempo, che leggieri",
                                                "sen vola, tutto in vagheggiarmi spese;",
                                                "e io, come cortese,",
                                                "di me il feci degno;",
                                                "ma or ne son, dolente a me!, privata."
                                            ]
                                        },
                                        {
                                            "l": [
                                                "Femmisi innanzi poi presuntuoso",
                                                "un giovinetto fiero,",
                                                "sé nobil reputando e valoroso,",
                                                "e presa tienmi e con falso pensiero",
                                                "divenuto è geloso;",
                                                "laond'io, lassa!, quasi mi dispero,",
                                                "cognoscendo per vero,",
                                                "per ben di molti al mondo",
                                                "venuta, da uno essere occupata."
                                            ]
                                        },
                                        {
                                            "l": [
                                                "Io maledico la mia sventura,",
                                                "quando, per mutar vesta,",
                                                "sì dissi mai; sì bella nella oscura",
                                                "mi vidi già e lieta, dove in questa",
                                                "io meno vita dura,",
                                                "vie men che prima reputata onesta.",
                                                "O dolorosa festa,",
                                                "morta foss'io avanti",
                                                "che io t'avessi in tal caso provata!"
                                            ]
                                        },
                                        {
                                            "l": [
                                                "O caro amante, del qual prima fui",
                                                "più che altra contenta,",
                                                "che or nel ciel se' davanti a Colui",
                                                "che ne creò, deh! pietoso diventa",
                                                "di me, che per altrui",
                                                "te obliar non posso: fa ch'io senta",
                                                "che quella fiamma spenta",
                                                "non sia che per me t'arse,",
                                                "e costà sù m'impetra la tornata."
                                            ]
                                        }
                                    ]
                                }
                            }
                        ]
                    },
                    {
                        "@n": "Quarta giornata",
                        "argument": {
                            "p": "FINISCE LA TERZA GIORNATA DEL DECAMERON: E INCOMINCIA LA\nQUARTA, NELLA QUALE, SOTTO IL REGGIMENTO DI FILOSTRATO, SI\nRAGIONA DI COLORO LI CUI AMORI EBBERO INFELICE FINE."
                        },
                        "div2": [
                            {
                                "@n": "Introduzione",
                                "p": [
                                    "Carissime donne, sì per le parole de' savi uomini udite e\nsì per le cose da me molte volte e vedute e lette, estimava\nio che lo 'mpetuoso vento e ardente della 'nvidia non\ndovesse percuotere se non l'alte torri o le più levate cime\ndegli alberi: ma io mi truovo della mia estimazione\ningannato. Per ciò che, fuggendo io e sempre essendomi di\nfuggire ingegnato il fiero impeto di questo rabbioso\nspirito, non solamente pe' piani ma ancora per le\nprofondissime valli mi sono ingegnato d'andare; il che assai\nmanifesto può apparire a chi le presenti novellette\nriguarda, le quali non solamente in fiorentin volgare e in\nprosa scritte per me sono e senza titolo, ma ancora in\nistilo umilissimo e rimesso quanto il più si possono. Né per\ntutto ciò l'essere da cotal vento fieramente scrollato, anzi\npressoché diradicato e tutto da' morsi della 'nvidia esser\nlacerato, non ho potuto cessare; per che assai\nmanifestamente posso comprendere quello esser vero che\nsogliono i savi dire, che sola la miseria è senza invidia\nnelle cose presenti.",
                                    "Sono adunque, discrete donne, stati alcuni che, queste\nnovellette leggendo, hanno detto che voi mi piacete troppo e\nche onesta cosa non è che io tanto diletto prenda di\npiacervi e di consolarvi e, alcuni han detto peggio, di\ncommendarvi, come io fo. Altri, più maturamente mostrando di\nvoler dire, hanno detto che alla mia età non sta bene\nl'andare omai dietro a queste cose, cioè a ragionar di donne\no a compiacer loro. E molti, molto teneri della mia fama\nmostrandosi, dicono che io farei più saviamente a starmi con\nle Muse in Parnaso che con queste ciance mescolarmi tra voi.\nE son di quegli ancora che, più dispettosamente che\nsaviamente parlando, hanno detto che io farei più\ndiscretamente a pensare donde io dovessi aver del pane che\ndietro a queste frasche andarmi pascendo di vento. E certi\naltri in altra guisa essere state le cose da me raccontatevi\nche come io le vi porgo s'ingegnano in detrimento della mia\nfatica di dimostrare.",
                                    "Adunque da cotanti e da così fatti soffiamenti, da così\natroci denti, da così aguti, valorose donne, mentre io ne'\nvostri servigi milito, sono sospinto, molestato e infino nel\nvivo trafitto. Le quali cose io con piacevole animo, sallo\nIdio, ascolto e intendo: e quantunque a voi in ciò tutta\nappartenga la mia difesa, nondimeno io non intendo di\nrisparmiar le mie forze, anzi, senza rispondere quanto si\nconverrebbe, con alcuna leggiera risposta tormegli dagli\norecchi, e questo far senza indugio. Per ciò che, se già,\nnon essendo io ancora al terzo della mia fatica venuto, essi\nson molti e molto presummono, io avviso che avanti che io\npervenissi alla fine essi potrebbono in guisa esser\nmultiplicati, non avendo prima avuta alcuna repulsa, che con\nogni piccola lor fatica mi metterebbono in fondo; né a ciò,\nquantunque elle sien grandi, resistere varrebbero le forze\nvostre. Ma avanti che io venga a far la risposta a alcuno,\nmi piace in favor di me raccontare, non una novella intera,\nacciò che non paia che io voglia le mie novelle con quelle\ndi così laudevole compagnia, quale fu quella che dimostrata\nv'ho, mescolare, ma parte d'una, acciò che il suo difetto\nstesso sé mostri non esser di quelle; e a' miei assalitori\nfavelando dico",
                                    "Che nella nostra città, già è buon tempo passato, fu un\ncittadino il quale fu nominato Filippo Balducci, uomo di\ncondizione assai leggiere, ma ricco e bene inviato e esperto\nnelle cose quanto lo stato suo richiedea; e aveva una sua\ndonna moglie, la quale egli sommamente amava, e ella lui, e\ninsieme in riposata vita si stavano, a niuna altra cosa\ntanto studio ponendo quanto in piacere interamente l'uno\nall'altro. Ora avvenne, sì come di tutti avviene, che la\nbuona donna passò di questa vita, né altro di sé a Filippo\nlasciò che un solo figliuolo di lui conceputo, il quale\nforse d'età di due anni era. Costui per la morte della sua\ndonna tanto sconsolato rimase, quanto mai alcuno altro amata\ncosa perdendo rimanesse; e veggendosi di quella compagnia,\nla quale egli più amava, rimaso solo, del tutto si dispose\ndi non volere più essere al mondo ma di darsi al servigio di\nDio e il simigliante fare del suo piccol figliuolo. Per che,\ndata ogni sua cosa per Dio, senza indugio se n'andò sopra\nMonte Asinaio, e quivi in una piccola celletta se mise col\nsuo figliuolo, col quale di limosine in digiuni e in\norazioni vivendo, sommamente si guardava di non ragionare,\nlà dove egli fosse, d'alcuna temporal cosa né di\nlasciarnegli alcuna vedere acciò che esse da così fatto\nservigio nol traessero, ma sempre della gloria di vita\neterna e di Dio e de' santi gli ragionava, nulla altro che\nsante orazioni insegnandogli. E in questa vita molti anni il\ntenne, mai della cella non lasciandolo uscire né alcuna\naltra cosa che sé dimostrandogli.",
                                    "Era usato il valente uomo di venire alcuna volta a Firenze:\ne quivi secondo le sue oportunità dagli amici di Dio\nsovenuto, alla sua cella tornava.",
                                    "Ora avvenne che, essendo già il garzone d'età di diciotto\nanni e Filippo vecchio, un dì il domandò ov'egli andava.\nFilippo gliele disse; al quale il garzon disse: “Padre mio,\nvoi siete oggimai vecchio e potete male durar fatica; perché\nnon mi menate voi una volta a Firenze, acciò che, faccendomi\ncognoscere gli amici e divoti di Dio e vostri, io, che son\ngiovane e posso meglio faticar di voi, possa poscia pe'\nnostri bisogni a Firenze andare quando vi piacerà, e voi\nrimanervi qui?”",
                                    "Il valente uomo, pensando che già questo suo figliuolo era\ngrande e era sì abituato al servigio di Dio, che\nmalagevolmente le cose del mondo a sé il dovrebbono omai\npoter trarre, seco stesso disse: “Costui dice bene”; per\nche, avendovi a andare, seco il menò.",
                                    "Quivi il giovane veggendo i palagi, le case, le chiese e\ntutte l'altre cose delle quali tutta la città piena si vede,\nsì come colui che mai più per ricordanza vedute no' n'avea,\nsi cominciò forte a maravigliare e di molte domandava il\npadre che fossero e come si chiamassero. Il padre gliele\ndiceva; e egli, avendolo udito, rimaneva contento e\ndomandava d'un'altra. E così domandando il figliuolo e il\npadre rispondendo, per avventura si scontrarono in una\nbrigata di belle giovani donne e ornate, che da un paio di\nnozze venieno: le quali come il giovane vide, così domandò\nil padre che cosa quelle fossero.",
                                    "A cui il padre disse: “Figliuol mio, bassa gli occhi in\nterra, non le guatare, ch'elle son mala cosa.”",
                                    "Disse allora il figliuolo: “O come si chiamano?”",
                                    "Il padre, per non destare nel concupiscibile appetito del\ngiovane alcuno inchinevole disiderio men che utile, non le\nvolle nominare per lo proprio nome, cioè femine, ma disse:\n“Elle si chiamano papere.”",
                                    "Maravigliosa cosa a udire! Colui che mai più alcuna veduta\nnon avea, non curatosi de' palagi, non del bue, non del\ncavallo, non dell'asino, non de' denari né d'altra cosa che\nveduta avesse, subitamente disse: “Padre mio, io vi priego\nche voi facciate che io abbia una di quelle papere.”",
                                    "“Oimè, figliuol mio, “ disse il padre “taci: elle son\nmala cosa.”",
                                    "A cui il giovane domandando disse: “O son così fatte le\nmale cose?”",
                                    "“Sì” disse il padre.",
                                    "E egli allora disse: “Io non so che voi vi dite, né perché\nqueste sieno mala cosa: quanto è, a me non è ancora paruta\nvedere alcuna così bella né così piacevole come queste sono.\nElle son più belle che gli agnoli dipinti che voi m'avete\npiù volte mostrati. Deh! se vi cal di me, fate che noi ce ne\nmeniamo una colà sù di queste papere, e io le darò\nbeccare.”",
                                    "Disse il padre: “Io non voglio; tu non sai donde elle\ns'imbeccano!” e senti incontanente più aver di forza la\nnatura che il suo ingegno; e pentessi d'averlo menato a\nFirenze.",
                                    "Ma avere infino a qui detto della presente novella voglio\nche mi basti e a coloro rivolgermi alli quali l'ho\nraccontata. Dicono adunque alquanti de' miei riprensori che\nio fo male, o giovani donne, troppo ingegnandomi di\npiacervi, e che voi troppo piacete a me. Le quali cose io\napertissimamente confesso, cioè che voi mi piacete e che io\nm'ingegno di piacere a voi: e domandogli se di questo essi\nsi maravigliano, riguardando, lasciamo stare gli aver\nconosciuti gli amorosi basciari e i piacevoli abbracciari e\ni congiugnimenti dilettevoli che di voi, dolcissime donne,\nsovente si prendono, ma solamente a aver veduto e veder\ncontinuamente gli ornati costumi e la vaga bellezza e\nl'ornata leggiadria e oltre a ciò la vostra donnesca onestà;\nquando colui che nudrito, allevato, accresciuto sopra un\nmonte salvatico e solitario, infra li termini d'una piccola\ncella, senza altra compagnia che del padre, come vi vide,\nsole da lui disiderate foste, sole adomandate, sole con\nl'affezion seguitate.",
                                    "Riprenderannomi, morderannomi, lacererannomi costoro se io,\nil corpo del quale il cielo produsse tutto atto a amarvi e\nio dalla mia puerizia l'anima vi disposi sentendo la vertù\ndella luce degli occhi vostri, la soavità delle parole\nmelliflue e la fiamma accesa da' pietosi sospiri, se voi mi\npiacete o se io di piacervi m'ingegno, e spezialmente\nguardando che voi prima che altro piaceste a un romitello, a\nun giovinetto senza sentimento, anzi a uno animal salvatico?\nPer certo chi non v'ama e da voi non disidera d'essere\namato, sì come persona che i piaceri né la vertù della\nnaturale affezione né sente né conosce, così mi ripiglia: e\nio poco me ne curo.",
                                    "E quegli che contro alla mia età parlando vanno, mostra mal\nche conoscano che, perché il porro abbia il capo bianco, che\nla coda sia verde: a' quali, lasciando il motteggiar da l'un\nde' lati, rispondo che io mai a me vergogna non reputerò\ninfino nello stremo della mia vita di dover compiacere a\nquelle cose alle quali Guido Cavalcanti e Dante Alighieri\ngià vecchi e messer Cino da Pistoia vecchissimo onor si\ntennero, e fu lor caro il piacer loro. E se non fosse che\nuscir serebbe del modo usato del ragionare, io producerei le\nistorie in mezzo, e quelle tutte piene mostrerei d'antichi\nuomini e valorosi, ne' loro più maturi anni sommamente avere\nstudiato di compiacere alle donne: il che se essi non fanno,\nvadano e sì l'apparino.",
                                    "Che io con le Muse in Parnaso mi debbia stare, affermo che\nè buon consiglio, ma tuttavia né noi possiamo dimorar con le\nMuse né esse con essonoi. Se quando avviene che l'uomo da\nlor si parte, dilettarsi di veder cosa che le somigli,\nquesto non è cosa da biasimare: le Muse son donne, e benché\nle donne quel che le Muse vagliono non vagliano, pure esse\nhanno nel primo aspetto simiglianza di quelle, sì che,\nquando per altro non mi piacessero, per quello mi dovrebber\npiacere; senza che le donne già mi fur cagione di comporre\nmille versi, dove le Muse mai non mi furono di farne alcun\ncagione. Aiutaronmi elle bene e mostraronmi comporre que'\nmille; e forse a queste cose scrivere, quantunque sieno\numilissime, si sono elle venute parecchie volte a starsi\nmeco, in servigio forse e in onore della simiglianza che le\ndonne hanno a esse; per che, queste cose tessendo, né dal\nmonte Parnaso né dalle Muse non mi allontano quanto molti\nper avventura s'avisano.",
                                    "Ma che direm noi a coloro che della mia fame hanno tanta\ncompassione che mi consigliano che io procuri del pane?\nCerto io non so, se non che, volendo meco pensare quale\nsarebbe la loro risposta se io per bisogno loro ne\ndimandassi, m'aviso che direbbono: “Va cercane tralle\nfavole.” E già più ne trovarono tralle loro favole i poeti,\nche molti ricchi tra' loro tesori, e assai già, dietro alle\nloro favole andando, fecero la loro età fiorire, dove in\ncontrario molti nel cercar d'aver più pane, che bisogno non\nera loro, perirono acerbi. Che più? Caccinmi via questi\ncotali qualora io ne domando loro, non che la Dio mercé\nancora non mi bisogna; e, quando pur sopravenisse il\nbisogno, io so, secondo l'Appostolo, abbondare e necessità\nsofferire; e per ciò a niun caglia più di me che a me.",
                                    "Quegli che queste cose così non essere state dicono, avrei\nmolto caro che essi recassero gli originali: li quali se a\nquel che io scrivo discordanti fossero, giusta direi la lor\nriprensione e d'amendar me stesso m'ingegnerei; ma infino\nche altro che parole non apparisce, io gli lascerò con la\nloro oppinione, seguitando la mia, di loro dicendo quello\nche essi di me dicono.",
                                    "E volendo per questa volta assai aver risposto, dico che\ndall'aiuto di Dio e dal vostro, gentilissime donne, nel\nquale io spero, armato, e di buona pazienza, con esso\nprocederò avanti, dando le spalle a questo vento e\nlasciandol soffiar: per ciò che io non veggo che di me altro\npossa avvenire che quello che della minuta polvere avviene,\nla quale, spirante turbo, o egli di terra non la muove, o se\nla muove la porta in alto e spesse volte sopra le teste\ndegli uomini, sopra le corone dei re e degl'imperadori, e\ntalvolta sopra gli alti palagi e sopra le eccelse torri la\nlascia; delle quali se ella cade, più giù andar non può che\nil luogo onde levata fu. E se mai con tutta la mia forza a\ndovervi in cosa alcuna compiacere mi disposi, ora più che\nmai mi vi disporrò, per ciò che io conosco che altra cosa\ndir non potrà alcuno con ragione, se non che gli altri e io,\nche v'amiamo, naturalmente operiamo; alle cui leggi, cioè\ndella natura, voler contrastare troppo gran forze bisognano,\ne spesse volte non solamente invano ma con grandissimo danno\ndel faticante s'adoperano. Le quali forze io confesso che io\nnon l'ho né d'averle disidero in questo; e se io l'avessi,\npiù tosto a altrui le presterei che io per me l'adoperassi.\nPer che tacciansi i morditori, e se essi riscaldar non si\npossono, assiderati si vivano: e ne' lor diletti, anzi\nappetiti corrotti standosi, me nel mio, questa brieve vita\nche posta n'è, lascino stare.",
                                    "Ma da ritornare è, per ciò che assai vagati siamo, o belle\ndonne, là onde ci dipartimmo e l'ordine cominciato seguire.",
                                    "Cacciata aveva il sole del cielo già ogni stella e dalla\nterra l'umida ombra della notte, quando Filostrato levatosi\ntutta la sua brigata fece levare, e nel bel giardino\nandatisene quivi s'incominciarono a diportare: e l'ora del\nmangiar venuta, quivi desinarono dove la passata sera cenato\naveano. E da dormire, essendo il sole nella sua maggior\nsommità, levati, nella maniera usata vicini alla bella fonte\nsi posero a sedere, là dove Filostrato alla Fiammetta\ncomandò che principio desse alle novelle: la quale, senza\npiù aspettare che detto le fosse, donnescamente così\ncominciò."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Tancredi, prenze di Salerno, uccide l'amante della\nfigliuola e mandale il cuore in una coppa d'oro; la quale,\nmessa sopr'esso acqua avvelenata, quella si bee e così\nmuore."
                                    }
                                },
                                "p": [
                                    "–Fiera materia di ragionare n'ha oggi il nostro re data,\npensando che, dove per rallegrarci venuti siamo, ci convenga\nraccontar l'altrui lagrime, le quali dir non si possono che\nchi le dice e chi l'ode non abbia compassione. Forse per\ntemperare alquanto la letizia avuta li giorni passati l'ha\nfatto: ma che che se l'abbia mosso, poi che a me non si\nconviene di mutare il suo piacere, un pietoso accidente,\nanzi sventurato e degno delle nostre lagrime, racconterò.",
                                    "Tancredi, prencipe di Salerno, fu signore assai umano e di\nbenigno ingegno, se egli nell'amoroso sangue nella sua\nvecchiezza non s'avesse le mani bruttate; il quale in tutto\nlo spazio della sua vita non ebbe che una figliuola, e più\nfelice sarebbe stato se quella avuta non avesse. Costei fu\ndal padre tanto teneramente amata, quanto alcuna altra\nfigliuola da padre fosse giammai: e per questo tenero amore,\navendo ella di molti anni avanzata l'età del dovere avere\navuto marito, non sappiendola da sé partire, non la\nmaritava: poi alla fine a un figliuolo del duca di Capova\ndatala, poco tempo dimorata con lui, rimase vedova e al\npadre tornossi.",
                                    "Era costei bellissima del corpo e del viso quanto alcuna\naltra femina fosse mai, e giovane e gagliarda e savia più\nche a donna per avventura non si richiedea. E dimorando col\ntenero padre, sì come gran donna, in molte dilicatezze, e\nveggendo che il padre, per l'amor che egli le portava, poca\ncura si dava di più maritarla, né a lei onesta cosa pareva\nil richiedernelo, si pensò di volere avere, se esser\npotesse, occultamente un valoroso amante. E veggendo molti\nuomini nella corte del padre usare, gentili e altri, sì come\nnoi veggiamo nelle corti, e considerate le maniere e'\ncostumi di molti, tra gli altri un giovane valletto del\npadre, il cui nome era Guiscardo, uom di nazione assai umile\nma per vertù e per costumi nobile, più che altro le piacque,\ne di lui tacitamente, spesso vedendolo, fieramente s'accese,\nognora più lodando i modi suoi. E il giovane, il quale\nancora non era poco avveduto, essendosi di lei accorto,\nl'aveva per sì fatta maniera nel cuor ricevuta, che da ogni\naltra cosa quasi che da amar lei aveva la mente rimossa.",
                                    "In cotal guisa adunque amando l'un l'altro segretamente,\nniuna altra cosa tanto disiderando la giovane quanto di\nritrovarsi con lui, né vogliendosi di questo amore in alcuna\npersona fidare, a dovergli significare il modo seco pensò\nuna nuova malizia. Essa scrisse una lettera, e in quella ciò\nche a fare il dì seguente per esser con lei gli mostrò; e\npoi quella messa in un bucciuolo di canna, sollazzando la\ndiede a Guiscardo e dicendo: “Fara'ne questa sera un\nsoffione alla tua servente, col quale ella raccenda il\nfuoco.”",
                                    "Guiscardo il prese, e avvisando costei non senza cagione\ndovergliele aver donato e così detto, partitosi, con esso se\nne tornò alla sua casa: e guardando la canna e quella\nvedendo fessa, l'aperse, e dentro trovata la lettera di lei\ne lettala e ben compreso ciò che a fare avea, il più\ncontento uom fu che fosse già mai e diedesi a dare opera di\ndovere a lei andare secondo il modo da lei dimostratogli.",
                                    "Era allato al palagio del prenze una grotta cavata nel\nmonte, di lunghissimi tempi davanti fatta, nella qual grotta\ndava alquanto lume uno spiraglio fatto per forza nel monte,\nil quale, per ciò che abbandonata era la grotta, quasi da\npruni e da erbe di sopra natevi era riturato; e in questa\ngrotta per una segreta scala, la quale era in una delle\ncamere terrene del palagio la quale la donna teneva, si\npoteva andare, come che da uno fortissimo uscio serrata\nfosse. E era sì fuori delle menti di tutti questa scala, per\nciò che di grandissimi tempi davanti usata non s'era, che\nquasi niuno che ella vi fosse si ricordava: ma Amore, agli\nocchi del quale niuna cosa è sì segreta che non pervenga,\nl'aveva nella memoria tornata alla innamorata donna. La\nquale, acciò che niuno di ciò accorger si potesse, molti dì\ncon suoi ingegni penato avea anzi che venir fatto le potesse\nd'aprir quello uscio: il quale aperto e sola nella grotta\ndiscesa e lo spiraglio veduto, per quello aveva a Guiscardo\nmandato a dire che di venir s'ingegnasse, avendogli\ndisegnata l'altezza che da quello infino in terra esser\npoteva. Alla qual cosa fornire Guiscardo prestamente\nordinata una fune con certi nodi e cappi da potere scendere\ne salire per essa e sé vestito d'un cuoio che da' pruni il\ndifendesse, senza farne alcuna cosa sentire a alcuno, la\nseguente notte allo spiraglio n'andò, e accomandato bene\nl'uno de' capi della fune a un forte bronco che nella bocca\ndello spiraglio era nato, per quella si collò nella grotta e\nattese la donna.",
                                    "La quale il seguente dì, faccendo sembianti di voler\ndormire, mandate via le sue damigelle e sola serratasi nella\ncamera, aperto l'uscio nella grotta discese, dove, trovato\nGuiscardo, insieme maravigliosa festa si fecero; e nella sua\ncamera insieme venutine, con grandissimo piacere gran parte\ndi quel giorno si dimorarono; e dato discreto ordine alli\nloro amori acciò che segreti fossero, tornatosi nella grotta\nGuiscardo, e ella, serrato l'uscio, alle sue damigelle se ne\nvenne fuori. Guiscardo poi la notte vegnente, sù per la sua\nfune sagliendo, per lo spiraglio donde era entrato se n'uscì\nfuori e tornossi a casa; e avendo questo cammino appreso più\nvolte poi in processo di tempo vi ritornò.",
                                    "Ma la fortuna, invidiosa di così lungo e di così gran\ndiletto, con doloroso avvenimento la letizia de' due amanti\nrivolse in tristo pianto.",
                                    "Era usato Tancredi di venirsene alcuna volta tutto solo\nnella camera della figliuola e quivi con lei dimorarsi e\nragionare alquanto e poi partirsi. Il quale un giorno dietro\nmangiare là giù venutone, essendo la donna, la quale\nGhismonda aveva nome, in un suo giardino con tutte le sue\ndamigelle, in quella senza essere stato da alcuno veduto o\nsentito entratosene, non volendo lei torre dal suo diletto,\ntrovando le finestre della camera chiuse e le cortine del\nletto abbattute, a piè di quello in un canto sopra un\ncarello si pose a sedere; e appoggiato il capo al letto e\ntirata sopra sé la cortina, quasi come se studiosamente si\nfosse nascoso, quivi s'adormentò. E così dormendo egli,\nGhismonda, che per isventura quel dì fatto aveva venir\nGuiscardo, lasciate le sue damigelle nel giardino,\npianamente se ne entrò nella camera: e quella serrata, senza\naccorgersi che alcuna persona vi fosse, aperto l'uscio a\nGuiscardo che l'attendeva e andatisene in su il letto, sì\ncome usati erano, e insieme scherzando e sollazzandosi,\navvenne che Tancredi si svegliò e sentì e vide ciò che\nGuiscardo e la figliuola facevano. E dolente di ciò\noltremodo, prima gli volle sgridare, poi prese partito di\ntacersi e di starsi nascoso, s'egli potesse, per potere più\ncautamente fare e con minor sua vergogna quello che già gli\nera caduto nell'animo di dover fare. I due amanti stettero\nper lungo spazio insieme, sì come usati erano, senza\naccorgersi di Tancredi; e quando tempo lor parve discesi del\nletto, Guiscardo se ne tornò nella grotta e ella s'uscì\ndella camera. Della quale Tancredi, ancora che vecchio\nfosse, da una finestra di quella si calò nel giardino e\nsenza essere da alcun veduto, dolente a morte, alla sua\ncamera si tornò.",
                                    "E per ordine da lui dato, all'uscir dello spiraglio la\nseguente notte in sul primo sonno Guiscardo, così come era\nnel vestimento del cuoio impacciato, fu preso da due e\nsegretamente a Tancredi menato; il quale, come il vide,\nquasi piagnendo disse: “Guiscardo, la mia benignità verso\nte non avea meritato l'oltraggio e la vergogna la quale\nnelle mie cose fatta m'hai, sì come io oggi vidi con gli\nocchi miei.”",
                                    "Al quale Guiscardo niuna altra cosa disse se non questo:\n“Amor può troppo più che né voi né io possiamo.”",
                                    "Comandò adunque Tancredi che egli chetamente in alcuna\ncamera di là entro guardato fosse; e così fu fatto.",
                                    "Venuto il dì seguente, non sappiendo Ghismunda nulla di\nqueste cose, avendo seco Tancredi varie e diverse novità\npensate, appresso mangiare secondo la sua usanza nella\ncamera n'andò della figliuola: dove fattalasi chiamare e\nserratosi dentro con lei, piangendo le cominciò a dire:\n“Ghismunda, parendomi conoscere la tua vertù e la tua\nonestà, mai non mi sarebbe potuto cader nell'animo,\nquantunque mi fosse stato detto, se io co' miei occhi non\nl'avessi veduto, che tu di sottoporti a alcuno uomo, se tuo\nmarito stato non fosse, avessi, non che fatto, ma pur\npensato; di che io, in questo poco di rimanente di vita che\nla mia vecchiezza mi serba, sempre sarò dolente di ciò\nricordandomi. E or volesse Idio che, poi che a tanta\ndisonestà conducer ti dovevi, avessi preso uomo che alla tua\nnobiltà decevole fosse stato; ma tra tanti che nella mia\ncorte n'usano eleggesti Guiscardo, giovane di vilissima\ncondizione, nella nostra corte quasi come per Dio da piccol\nfanciullo infino a questo dì allevato; di che tu in\ngrandissimo affanno d'animo messo m'hai, non sappiendo io\nche partito di te mi pigliare. Di Guiscardo, il quale io\nfeci stanotte prendere quando dello spiraglio usciva, e\nhollo in prigione, ho io già meco preso partito che farne;\nma di te sallo Idio che io non so che farmi. Dall'una parte\nmi trae l'amore il quale io t'ho sempre più portato che\nalcun padre portasse a figliuola, e d'altra mi trae\ngiustissimo sdegno preso per la tua gran follia: quegli\nvuole che io ti perdoni e questi vuole che io contro a mia\nnatura in te incrudelisca: ma prima che io partito prenda,\ndisidero d'udire quello che tu a questo dei dire”. E questo\ndetto bassò il viso, piagnendo sì forte come farebbe un\nfanciul ben battuto.",
                                    "Ghismunda, udendo il padre e conoscendo non solamente il\nsuo segreto amore esser discoperto ma ancora preso\nGuiscardo, dolore inestimabile sentì e a mostrarlo con\nromore e con lagrime, come il più le femine fanno, fu assai\nvolte vicina: ma pur questa viltà vincendo il suo animo\naltiero, il viso suo con maravigliosa forza fermò, e seco,\navanti che a dovere alcun priego per sé porgere, di più non\nstare in vita dispose, avvisando già esser morto il suo\nGuiscardo.",
                                    "Per che, non come dolente femina o ripresa del suo fallo,\nma come non curante e valorosa, con asciutto viso e aperto e\nda niuna parte turbato così al padre disse: “Tancredi, né a\nnegare né a pregare son disposta, per ciò che né l'un mi\nvarrebbe né l'altro voglio che mi vaglia; e oltre a ciò in\nniuno atto intendo di rendermi benivola la tua mansuetudine\ne 'l tuo amore: ma, il vero confessando, prima con vere\nragioni difender la fama mia e poi con fatti fortissimamente\nseguire la grandezza dell'animo mio. Egli è il vero che io\nho amato e amo Guiscardo, e quanto io viverò, che sarà poco,\nl'amerò, e se appresso la morte s'ama, non mi rimarrò\nd'amarlo: ma a questo non m'indusse tanto la mia feminile\nfragilità, quanto la tua poca sollecitudine del maritarmi e\nla virtù di lui. Esser ti dové, Tancredi, manifesto, essendo\ntu di carne, aver generata figliuola di carne e non di\npietra o di ferro; e ricordar ti dovevi e dei, quantunque tu\nora sie vecchio, chenti e quali e con che forza vengano le\nleggi della giovanezza: e come che tu, uomo, in parte ne'\ntuoi migliori anni nell'armi essercitato ti sii, non dovevi\ndi meno conoscere quello che gli ozii e le dilicatezze\npossano ne' vecchi non che ne' giovani. Sono adunque, sì\ncome da te generata, di carne, e sì poco vivuta, che ancor\nson giovane, e per l'una cosa e per l'altra piena di\nconcupiscibile disidero, al quale maravigliosissime forze\nhanno date l'aver già, per essere stato maritata, conosciuto\nqual piacer sia a così fatto disidero dar compimento. Alle\nquali forze non potendo io resistere, a seguir quello a che\nelle mi tiravano, sì come giovane e femina, mi disposi e\ninnamora'mi. E certo in questo opposi ogni mia vertù di non\nvolere a te né a me di quello a che natural peccato mi\ntirava, in quanto per me si potesse operare, vergogna fare.\nAlla qual cosa e pietoso Amore e benigna fortuna assai\nocculta via m'avean trovata e mostrata, per la quale, senza\nsentirlo alcuno, io a' miei disideri perveniva: e questo,\nchi che ti se l'abbia mostrato o come che tu il sappi, io\nnol nego. Guiscardo non per accidente tolsi, come molte\nfanno, ma con diliberato consiglio elessi innanzi a ogni\naltro e con avveduto pensiero a me lo 'ntrodussi e con savia\nperseveranza di me e di lui lungamente goduta sono del mio\ndisio. Di che egli pare, oltre all'amorosamente aver\npeccato, che tu, più la volgare opinione che la verità\nseguitando, con più amaritudine mi riprenda, dicendo, quasi\nturbato esser non ti dovessi se io nobile uomo avessi a\nquesto eletto, che io con uomo di bassa condizion mi son\nposta: in che non t'accorgi che non il mio peccato ma quello\ndella fortuna riprendi, la quale assai sovente li non degni\na alto leva, abbasso lasciando i degnissimi. Ma lasciamo or\nquesto, e riguarda alquanto a' principii delle cose: tu\nvedrai noi d'una massa di carne tutti la carne avere e da\nuno medesimo creatore tutte l'anime con iguali forze, con\niguali potenze, con iguali vertù create. La vertù\nprimieramente noi, che tutti nascemmo e nasciamo iguali, ne\ndistinse; e quegli che di lei maggior parte avevano e\nadoperavano nobili furon detti, e il rimanente rimase non\nnobile. E benché contraria usanza poi abbia questa legge\nnascosa, ella non è ancor tolta via né guasta dalla natura\nné da' buon costumi; e per ciò colui che virtuosamente\nadopera, apertamente sé mostra gentile, e chi altramenti il\nchiama, non colui che è chiamato ma colui che chiama\ncommette difetto. Raguarda tra tutti i tuoi nobili uomini e\nessamina la lor vita, i lor costumi e le loro maniere, e\nd'altra parte quelle di Guiscardo raguarda: se tu vorrai\nsenza animosità giudicare, tu dirai lui nobilissimo e questi\ntuoi nobili tutti esser villani. Delle virtù e del valor di\nGuiscardo io non credetti al giudicio d'alcuna altra persona\nche a quello delle tue parole e de' miei occhi. Chi il\ncommendò mai tanto quanto tu commendavi in tutte quelle cose\nlaudevoli che valoroso uomo dee essere commendato? E certo\nnon a torto: ché, se' miei occhi non m'ingannarono, niuna\nlaude da te data gli fu che io lui operarla, e più\nmirabilmente che le tue parole non poteano esprimere, non\nvedessi: e se pure in ciò alcuno inganno ricevuto avessi, da\nte sarei stata ingannata. Dirai dunque che io con uomo di\nbassa condizion mi sia posta? Tu non dirai il vero: ma per\navventura se tu dicessi con povero, con tua vergogna si\npotrebbe concedere, ché così hai saputo un valente uomo tuo\nservidore mettere in buono stato; ma la povertà non toglie\ngentilezza a alcuno ma sì avere. Molti re, molti gran\nprencipi furon già poveri, e molti di quegli che la terra\nzappano e guardan le pecore già ricchissimi furono e sonne.\nL'ultimo dubbio che tu movevi, cioè che di me far ti\ndovessi, caccia del tutto via: se tu nella tua estrema\nvecchiezza a far quello che giovane non usasti, cioè a\nincrudelir, se' disposto, usa in me la tua crudeltà, la\nquale a alcun priego porgerti disposta non sono, sì come in\nprima cagion di questo peccato, se peccato è; per ciò che io\nt'acerto che quello che di Guiscardo fatto avrai o farai, se\ndi me non fai il simigliante, le mie mani medesime il\nfaranno. Or via, va con le femine a spander le lagrime, e\nincrudelendo, con un medesimo colpo, se così ti par che\nmeritato abbiamo, uccidi.”",
                                    "Conobbe il prenze la grandezza dell'animo della sua\nfigliuola ma non credette per ciò in tutto lei sì fortemente\ndisposta a quello che le parole sue sonavano, come diceva;\nper che, da lei partitosi e da sé rimosso di volere in\nalcuna cosa nella persona di lei incrudelire, pensò con gli\naltrui danni raffreddare il suo fervente amore, e comandò a'\ndue che Guiscardo guardavano che senza alcun romore lui la\nseguente notte strangolassono; e trattogli il cuore a lui il\nrecassero. Li quali, così come loro era stato comandato,\ncosì operarono.",
                                    "Laonde, venuto il dì seguente, fattasi il prenze venire una\ngrande e bella coppa d'oro e messo in quella il cuor di\nGuiscardo, per un suo segretissimo famigliare il mandò alla\nfigliuola e imposegli che quando gliele desse dicesse: “Il\ntuo padre ti manda questo per consolarti di quella cosa che\ntu più ami, come tu hai lui consolato di ciò che egli più\namava.”",
                                    "Ghismunda, non smossa dal suo fiero proponimento, fattesi\nvenire erbe e radici velenose, poi che partito fu il padre,\nquelle stillò e in acqua redusse, per presta averla se\nquello di che ella temeva avvenisse. Alla quale venuto il\nfamigliare e col presento e con le parole del prenze, con\nforte viso la coppa prese; e quella scoperchiata, come il\ncuor vide e le parole intese, così ebbe per certissimo\nquello essere il cuor di Guiscardo; per che, levato il viso\nverso il famigliar, disse: “Non si convenia sepoltura men\ndegna che d'oro a così fatto cuore chente questo è:\ndiscretamente in ciò ha il mio padre adoperato.”",
                                    "E così detto, appressatoselo alla bocca, il basciò, e poi\ndisse: “In ogni cosa sempre e infino a questo stremo della\nvita mia ho verso me trovato tenerissimo del mio padre\nl'amore, ma ora più che già mai; e per ciò l'ultime grazie,\nle quali render gli debbo già mai, di così gran presento, da\nmia parte gli renderai.”",
                                    "Questo detto, rivolta sopra la coppa la quale stretta\nteneva, il cuor riguardando disse: “Ahi! dolcissimo albergo\ndi tutti i miei piaceri, maladetta sia la crudeltà di colui\nche con gli occhi della fronte or mi ti fa vedere! Assai\nm'era con quegli della mente riguardarti a ciascuna ora. Tu\nhai il tuo corso fornito, e di tale chente la fortuna tel\nconcedette ti se' spacciato: venuto se' alla fine alla qual\nciascun corre: lasciate hai le miserie del mondo e le\nfatiche e dal tuo nemico medesimo quella sepoltura hai che\nil tuo valore ha meritata. Niuna cosa ti mancava a aver\ncompiute essequie, se non le lagrime di colei la qual tu\nvivendo cotanto amasti; le quali acciò che tu l'avessi, pose\nIdio nell'animo al mio dispietato padre che a me ti\nmandasse, e io le ti darò, come che di morire con gli occhi\nasciutti e con viso da niuna cosa spaventato proposto\navessi; e dateleti, senza alcuno indugio farò che la mia\nanima si congiugnerà con quella, adoperandol tu, che tu già\ntanto cara guardasti. E con qual compagnia ne potre' io\nandar più contenta o meglio sicura a' luoghi non conosciuti\nche con lei? Io son certa che ella è ancora quincentro e\nriguarda i luoghi de' suoi diletti e de' miei e, come colei\nche ancora son certa che m'ama, aspetta la mia dalla quale\nsommamente è amata.”",
                                    "E così detto, non altramenti che se una fonte d'acqua nella\ntesta avuta avesse, senza fare alcun feminil romore, sopra\nla coppa chinatasi piagnendo cominciò a versar tante\nlagrime, che mirabile cosa furono a riguardare, basciando\ninfinite volte il morto cuore. Le sue damigelle, che da\ntorno le stavano, che cuore questo si fosse o che volesson\ndir le parole di lei non intendevano, ma da compassion vinte\ntutte piagnevano e lei pietosamente della cagion del suo\npianto domandavano invano e molto più, come meglio sapevano\ne potevano, s'ingegnavano di confortarla.",
                                    "La qual poi che quanto le parve ebbe pianto, alzato il capo\ne rasciuttisi gli occhi, disse: “O molto amato cuore, ogni\nmio uficio verso te è fornito, né più altro mi resta a fare\nse non di venire con la mia anima a fare alla tua\ncompagnia.”",
                                    "E questo detto, si fé dare l'orcioletto nel quale era\nl'acqua che il dì davanti aveva fatta, la quale mise nella\ncoppa ove il cuore era da molte delle sue lagrime lavato; e\nsenza alcuna paura postavi la bocca, tutta la bevve e\nbevutala con la coppa in mano se ne salì sopra il suo letto,\ne quanto più onestamente seppe compose il corpo suo sopra\nquello e al suo cuore accostò quello del morto amante: e\nsenza dire alcuna cosa aspettava la morte.",
                                    "Le damigelle sue, avendo queste cose e vedute e udite, come\nche esse non sapessero che acqua quella fosse la quale ella\nbevuta aveva, a Tancredi ogni cosa avean mandato a dire; il\nqual, temendo di quello che sopravenne, presto nella camera\nscese della figliuola, nella qual giunse in quella ora che\nessa sopra il suo letto si pose; e tardi con dolci parole\nlevatosi a suo conforto, veggendo ne' termini ne' quali era,\ncominciò dolorosamente a piagnere.",
                                    "Al quale la donna disse: “Tancredi, serbati coteste\nlagrime a meno disiderata fortuna che questa, né a me le\ndare, che non le disidero. Chi vide mai alcuno altro che te\npiagnere di quello che egli ha voluto? Ma pure, se niente di\nquello amore che già mi portasti ancora in te vive, per\nultimo don mi concedi che, poi a grado non ti fu che io\ntacitamente e di nascoso con Guiscardo vivessi, che 'l mio\ncorpo col suo, dove che tu te l'abbi fatto gittare, morto\npalese stea.”",
                                    "L'angoscia del pianto non lasciò rispondere al prenze;\nlaonde la giovane, al suo fine esser venuta sentendosi,\nstrignendosi al petto il morto cuore, disse: “Rimanete con\nDio, ché io mi parto.” E velati gli occhi e ogni senso\nperduto, di questa dolente vita si dipartì.",
                                    "Così doloroso fine ebbe l'amor di Guiscardo e di Ghismunda,\ncome udito avete: li quali Tancredi dopo molto pianto e\ntardi pentuto della sua crudeltà, con general dolore di\ntutti i salernetani, onorevolmente ammenduni in un medesimo\nsepolcro gli fé sepellire.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Frate Alberto dà a vedere a una donna che l'agnol\nGabriello è di lei innamorato, in forma del quale più volte\nsi giace con lei; poi, per paura de' parenti di lei della\ncasa gittatosi, in casa d'un povero uomo ricovera, il quale\nin forma d'uom salvatico il dì seguente nella Piazza il\nmena: dove riconosciuto e da' suoi frati preso, è\nincarcerato."
                                    }
                                },
                                "p": [
                                    "Aveva la novella dalla Fiammetta raccontata le lagrime più\nvolte tirate infino in su gli occhi alle sue compagne; ma\nquella già essendo compiuta, il re con rigido viso disse:–\nPoco prezzo mi parrebbe la vita mia a dover dare per la metà\ndiletto di quello che con Guiscardo ebbe Ghismunda, né se ne\ndee di voi maravigliare alcuna, con ciò sia cosa che io,\nvivendo, ogni ora mille morti sento, né per tutte quelle una\nsola particella di diletto m'è data. Ma lasciando al\npresente li miei fatti ne' lor termini stare, voglio che ne'\nfieri ragionamenti, e a' miei accidenti in parte simili,\nPampinea ragionando seguisca; la quale se, come Fiammetta ha\ncominciato, andrà appresso, senza dubbio alcuna rugiada\ncadere sopra il mio fuoco comincerò a sentire.–Pampinea, a\nsé sentendo il comandamento venuto, più per la sua affezione\ncognobbe l'animo delle compagne che quello del re per le sue\nparole: e per ciò, più disposta a dovere alquanto recrear\nloro che a dovere, fuori che del comandamento solo, il re\ncontentare, a dire una novella, senza uscir del proposto, da\nridere si dispose, e cominciò:",
                                    "–Usano i volgari un così fatto proverbio: ‘Chi è reo e\nbuono è tenuto, può fare il male e non è creduto’, il quale\nampia materia a ciò che m'è stato proposto mi presta di\nfavellare, e ancora a dimostrare quanta e quale sia la\nipocresia de' religiosi, li quali co' panni larghi e lunghi\ne co' visi artificialmente palidi e con le voci umili e\nmansuete nel dimandar l'altrui, e altissime e rubeste in\nmordere negli altri li loro medesimi vizii e nel mostrar sé\nper torre e altri per lor donare venire a salvazione; e\noltre a ciò, non come uomini che il Paradiso abbiano a\nprocacciare come noi, ma quasi come possessori e signori di\nquello danti a ciaschedun che muore, secondo la quantità de'\ndenari loro lasciata da lui, più e meno eccellente luogo,\ncon questo prima se medesimo, se così credono, e poscia\ncoloro che in ciò alle loro parole dan fede sforzandosi\nd'ingannare. De' quali se quanto si convenisse fosse licito\na me di mostrare, tosto dichiarerei a molti semplici quello\nche nelle lor cappe larghissime tengan nascoso. Ma ora fosse\npiacere di Dio che così delle loro bugie a tutti\nintervenisse come a un frate minore, non miga giovane, ma di\nquelli che de' maggior cassesi era tenuto a Vinegia: del\nquale sommamente mi piace di raccontare, per alquanto gli\nanimi vostri pieni di compassione per la morte di Ghismunda\nforse con risa e con piacer rilevare.",
                                    "Fu adunque, valorose donne, in Imola uno uomo di scelerata\nvita e di corrotta, il quale fu chiamato Berto della Massa,\nle cui vituperose opere molto dagl'imolesi conosciute a\ntanto il recarono, che, non che la bugia ma la verità non\nera in Imola chi gli credesse: per che, accorgendosi quivi\npiù le sue gherminelle non aver luogo, come disperato a\nVinegia, d'ogni bruttura ricevitrice, si trasmutò e quivi\npensò di trovare altra maniera al suo malvagio adoperare che\nfatto non aveva in altra parte. E, quasi da coscienza\nrimorso delle malvage opere nel preterito fatte da lui, da\nsomma umilità soprapreso mostrandosi e oltre a ogni altro\nuomo divenuto catolico, andò e sì si fece frate minore e\nfecesi chiamare frate Alberto da Imola: e in tale abito\ncominciò a far per sembianti una aspra vita e a commendar\nmolto la penitenzia e l'astinenzia, né mai carne mangiava né\nbevea vino, quando no' n'avea che gli piacesse. Né se ne fu\nappena avveduto alcuno, che di ladrone, di ruffiano, di\nfalsario, d'omicida subitamente fu un gran predicator\ndivenuto, senza aver per ciò i predetti vizii abbandonati,\nquando nascosamente gli avesse potuti mettere in opera; e\noltre a ciò fattosi prete, sempre all'altare quando\ncelebrava, se da molti veduto era, piagneva la passione del\nSalvatore, sì come colui al quale poco costavan le lagrime\nquando le volea. E in brieve, tra con le sue prediche e le\nsue lagrime, egli seppe in sì fatta guisa li viniziani\nadescare, che egli quasi d'ogni testamento che vi si faceva\nera fedel commessario e dipositario, e guardatore di denari\ndi molti, confessoro e consigliatore quasi della maggior\nparte degli uomini e delle donne: e così faccendo, di lupo\nera divenuto pastore e era la sua fama di santità in quelle\nparti troppo maggiore che mai non fu di san Francesco a\nAscesi.",
                                    "Ora avvenne che una giovane donna bamba e sciocca, che\nchiamata fu madonna Lisetta da ca' Quirino, moglie d'un gran\nmercatante che era andato con le galee in Fiandra, s'andò\ncon altre donne a confessar da questo santo frate; la quale\nessendogli a' piedi, sì come colei che viniziana era, e essi\nson tutti bergoli, avendo parte detta de' fatti suoi, fu da\nfrate Alberto adomandata se alcuno amadore avesse.",
                                    "Al quale ella con un mal viso rispose: “Deh, messer lo\nfrate, non avete voi occhi in capo? paionvi le mie bellezze\nfatte come quelle di queste altre? Troppi n'avrei degli\namadori se io ne volessi; ma non son le mie bellezze da\nlasciare amare da tale né da quale. Quante ce ne vedete voi\nle cui bellezze sien fatte come le mie? ché sarei bella nel\nParadiso.” E oltre a ciò disse tante cose di questa sua\nbellezza, che fu un fastidio a udire.",
                                    "Frate Alberto conobe incontanente che costei sentia dello\nscemo, e parendogli terreno da' ferri suoi, di lei\nsubitamente e oltre modo s'innamorò. Ma riserbandosi in più\ncommodo tempo le lusinghe, pur per mostrarsi santo quella\nvolta cominciò a volerla riprendere e a dirle che questa era\nvanagloria e altre sue novelle; per che la donna gli disse\nche egli era una bestia e che egli non conosceva che si\nfosse più una bellezza che un'altra. Per che frate Alberto,\nnon volendola troppo turbare, fattale la confessione, la\nlasciò andar via con l'altre.",
                                    "E stato alquanti dì, preso un suo fido compagno, n'andò a\ncasa madonna Lisetta: e, trattosi da una parte in una sala\ncon lei e non potendo da altri esser veduto, le si gittò\ndavanti inginocchione e disse: “Madonna, io vi priego per\nDio che voi mi perdoniate di ciò che io domenica,\nragionandomi voi della vostra bellezza, vi dissi, per ciò\nche sì fieramente la notte seguente gastigato ne fui, che\nmai poscia da giacere non mi son potuto levar se non oggi.”",
                                    "Disse allora donna mestola: “E chi ve ne gastigò così?”",
                                    "Disse frate Alberto: “Io il vi dirò. Standomi io la notte\nin orazione, sì come io soglio star sempre, io vidi\nsubitamente nella mia cella un grande splendore, né prima mi\npote' volger per veder che ciò fosse, che io mi vidi sopra\nun giovane bellissimo con un grosso bastone in mano, il\nquale, presomi per la cappa e tiratomisi a' piè, tante mi\ndiè, che tutto mi ruppe. Il quale io appresso domandai\nperché ciò fatto avesse, e egli rispose: ‘Per ciò che tu\npresummesti oggi di riprendere le celestiali bellezze di\nmadonna Lisetta, la quale io amo, da Dio in fuori, sopra\nogni altra cosa.’ E io allora domandai: ‘Chi siete voi?’ A\ncui egli rispose che era l'agnol Gabriello. ‘O signor mio, ’\ndiss'io ‘io vi priego che voi mi perdoniate.’ E egli allora\ndisse: ‘E io ti perdono per tal convenente, che tu a lei\nvadi come tu prima potrai e facciti perdonare: e dove ella\nnon ti perdoni, io ci tornerò e darottene tante, che io ti\nfarò tristo per tutto il tempo che tu ci viverai.’ Quello\nche egli poi mi dicesse, io non ve l'oso dire, se prima non\nmi perdonate.”",
                                    "Donna zucca al vento, la quale era anzi che no un poco\ndolce di sale, godeva tutta udendo queste parole e verissime\ntutte le credea; e dopo alquanto disse: “Io vi diceva ben,\nfrate Alberto, che le mie bellezze eran celestiali; ma, se\nDio m'aiuti, di voi m'incresce, e infino a ora, acciò che\npiù non vi sia fatto male, io vi perdono, sì veramente che\nvoi mi diciate ciò che l'angelo poi vi disse.”",
                                    "Frate Alberto disse: “Madonna, poi che perdonato m'avete,\nio il vi dirò volentieri; ma una cosa vi ricordo, che cosa\nche io vi dica voi vi guardiate di dire a alcuna persona che\nsia nel mondo, se voi non volete guastare i fatti vostri,\nche siete la più avventurata donna che oggi sia al mondo.\nQuesto agnol Gabriello mi disse che io vi dicessi che voi\ngli piacete tanto, che più volte a starsi con voi venuto la\nnotte sarebbe, se non fosse per non ispaventarvi. Ora vi\nmanda egli dicendo per me che a voi vuol venire una notte e\ndimorarsi una pezza con voi; e per ciò che egli è agnolo e\nvenendo in forma d'agnolo voi nol potreste toccare, dice che\nper diletto di voi vuol venire in forma d'uomo, e per ciò\ndice che voi gli mandiate a dire quando volete che egli\nvenga e in forma di cui, e egli ci verrà: di che voi, più\nche altra donna che viva, tener vi potete beata.”",
                                    "Madonna baderla allora disse che molto le piaceva se\nl'agnolo Gabriello l'amava, per ciò che ella amava ben lui,\nné era mai che una candela d'un mattapan non gli accendesse\ndavanti dove dipinto il vedea; e che, qualora egli volesse a\nlei venire, egli fosse il ben venuto, ché egli la troverebbe\ntutta sola nella sua camera: ma con questo patto, che egli\nnon dovesse lasciar lei per la Vergine Maria, ché l'era\ndetto che egli le voleva molto bene, e anche si pareva, ché\nin ogni luogo che ella il vedeva le stava ginocchione\ninnanzi; e oltre a questo, che a lui stesse di venire in\nqual forma volesse, pure che ella non avesse paura.",
                                    "Allora disse frate Alberto: “Madonna, voi parlate\nsaviamente, e io ordinerò ben con lui quello che voi mi\ndite. Ma voi mi potete fare una gran grazia e a voi non\ncosterà niente: e la grazia è questa, che voi vogliate che\negli venga con questo mie corpo. E udite in che voi mi\nfarete grazia: che egli mi trarrà l'anima mia di corpo e\nmetteralla in Paradiso, e egli entrerà in me, e quanto egli\nstarà con voi, tanto si starà l'anima mia in Paradiso.”",
                                    "Disse allora donna pocofila: “Ben mi piace; io voglio che,\nin luogo delle busse le quali egli vi diede a mie cagioni,\nche voi abbiate questa consolazione.”",
                                    "Allora disse frate Alberto: “Or farete che questa notte\negli truovi la porta della vostra casa per modo che egli\npossa entrarci, per ciò che vegnendo in corpo umano, come\negli verrà, non potrebbe entrarci se non per l'uscio.”",
                                    "La donna rispose che fatto sarebbe. Frate Alberto si partì,\ne ella rimase faccendo sì gran galloria, che non le toccava\nil cul la camiscia, mille anni parendole che l'agnolo\nGabriello a lei venisse. Frate Alberto, pensando che\ncavaliere, non agnolo, esser gli convenia la notte, con\nconfetti e altre buone cose s'incominciò a confortare, acciò\nche di leggiere non fosse da caval gittato; e avuta la\nlicenzia, con un compagno, come notte fu, se n'entrò in casa\nd'una sua amica, dalla quale altra volta aveva prese le\nmosse quando andava a correr le giumente: e di quindi,\nquando tempo gli parve, trasformato se n'andò a casa della\ndonna, e in quella entrato, con sue frasche che portate\naveva, in agnolo si trasfigurò, e salitose suso, se n'entrò\nnella camera della donna.",
                                    "La quale, come questa cosa così bianca vide, gli\ns'inginocchiò innanzi, e l'agnolo la benedisse e levolla in\npiè e fecele segno che a letto s'andasse; il che ella,\nvolonterosa d'ubidire, fece prestamente, e l'agnolo appresso\ncon la sua divota si coricò. Era frate Alberto bell'uomo del\ncorpo e robusto, e stavangli troppo bene le gambe in su la\npersona; per la qual cosa con donna Lisetta trovandosi, che\nera fresca e morbida, altra giacitura faccendole che il\nmarito, molte volte la notte volò senza ali, di che ella\nforte si chiamò per contenta, e oltre a ciò molte cose le\ndisse della gloria celestiale. Poi, appressandosi il dì,\ndato ordine al ritornare, co' suoi arnesi fuor se n'uscì e\ntornossi al compagno suo, al quale, acciò che paura non\navesse dormendo solo, aveva la buona femina della casa fatta\namichevole compagnia.",
                                    "La donna, come desinato ebbe, presa sua compagnia se n'andò\na frate Alberto e novelle gli disse dell'agnol Gabriello e\nciò che da lui udito avea della gloria di vita eterna e come\negli era fatto, aggiugnendo oltre a questo maravigliose\nfavole.",
                                    "A cui frate Alberto disse: “Madonna, io non so come voi vi\nsteste con lui; so io bene che stanotte, vegnendo egli a me\ne io avendogli fatta la vostra ambasciata, egli ne portò\nsubitamente l'anima mia tra tanti fiori e tra tante rose,\nche mai non se ne videro di qua tante, e stettimi in un de'\npiù dilettevoli luoghi che fosse mai infino a stamane a\nmatutino: quello che il mio corpo si divenisse, io non so.”",
                                    "“Non vel dich'io?” disse la donna “il vostro corpo\nstette tutta notte in braccio mio con l'agnol Gabriello; e\nse voi non mi credete, guateretevi sotto la poppa manca, là\ndove io diedi un grandissimo bascio all'agnolo, tale che\negli vi si parrà il segnale parecchi dì.”",
                                    "Disse allora frate Alberto: “Ben farò oggi una cosa che io\nnon feci già è gran tempo più, che io mi spoglierò per\nvedere se voi dite il vero.”",
                                    "E dopo molto cianciare la donna se ne tornò a casa; alla\nquale in forma d'agnolo frate Alberto andò poi molte volte\nsenza alcuno impedimento ricevere.",
                                    "Pure avvenne un giorno che, essendo madonna Lisetta con una\nsua comare e insieme di bellezze quistionando, per porre la\nsua innanzi a ogni altra, sì come colei che poco sale avea\nin zucca, disse: “Se voi sapeste a cui la mia bellezza\npiace, in verità voi tacereste dell'altre.”",
                                    "La comare, vaga d'udire, sì come colei che ben la conoscea,\ndisse: “Madonna, voi potreste dir vero, ma tuttavia, non\nsappiendo chi questo si sia, altri non si rivolgerebbe così\ndi leggiero.”",
                                    "Allora la donna, che piccola levatura avea, disse:\n“Comare, egli non si vuol dire, ma lo 'ntendimento mio è\nl'agnolo Gabriello, il quale più che sé m'ama, sì come la\npiù bella donna, per quello che egli mi dica, che sia nel\nmondo o in Maremma.”",
                                    "La comare ebbe allora voglia di ridere ma pur si tenne per\nfarla più avanti parlare, e disse: “In fé di Dio, madonna,\nse l'agnolo Gabriello è vostro intendimento e dicevi questo,\negli dee bene esser così; ma io non credeva che gli agnoli\nfacesson queste cose.”",
                                    "Disse la donna: “Comare, voi siete errata: per le plaghe\ndi Dio, egli il fa meglio che mio marido e dicemi che egli\nsi fa anche colassù; ma, per ciò che io gli paio più bella\nche niuna che ne sia in cielo, s'è egli innamorato di me e\nviensene a star con meco bene spesso: mo vedi vu?”",
                                    "La comare, partita da madonna Lisetta, le parve mille anni\nche ella fosse in parte ove ella potesse queste cose ridire;\ne ragunatasi a una festa con una gran brigata di donne, loro\nordinatamente raccontò la novella. Queste donne il dissero\na' mariti e a altre donne, e quelle a quell'altre, e così in\nmeno di due dì ne fu tutta ripiena Vinegia. Ma tra gli altri\na' quali questa cosa venne agli orecchi furono i cognati di\nlei, li quali, sanza alcuna cosa dirle, si posero in cuore\ndi trovar questo agnolo e di sapere se egli sapesse volare;\ne più notti stettero in posta.",
                                    "Avvenne che di questo fatto alcuna novelluzza ne venne a\nfrate Alberto agli orecchi; il quale, per riprender la donna\nuna notte andatovi, appena spogliato s'era che i cognati di\nlei, che veduto l'avevan venire, furono all'uscio della sua\ncamera per aprirlo. Il che frate Alberto sentendo, e\navvisato ciò che era, levatosi né vedendo altro rifugio,\naperse una finestra la qual sopra il maggior canal\nrispondea, e quindi si gittò nell'acqua. Il fondo v'era\ngrande e egli sapeva ben notare, sì che male alcun non si\nfece: e notato dall'altra parte del canale, in una casa che\naperta v'era prestamente se n'entrò, pregando un buono uomo\nche dentro v'era che per l'amor di Dio gli scampasse la\nvita, sue favole dicendo perché quivi a quella ora e ignudo\nfosse. Il buono uomo, mosso a pietà, convenendogli andare a\nfar sue bisogne, nel suo letto il mise e dissegli che quivi\ninfino alla sua tornata si stesse; e dentro serratolo, andò\na fare i fatti suoi.",
                                    "I cognati della donna entrati nella camera trovarono che\nl'agnol Gabriello, quivi avendo lasciate l'ali, se n'era\nvolato: di che quasi scornati grandissima villania dissero\nalla donna, e lei ultimamente sconsolata lasciarono stare e\na casa loro tornarsi con gli arnesi dell'agnolo. In questo\nmezzo, fattosi il dì chiaro, essendo il buono uomo in su il\nRialto, udì dire come l'agnolo Gabriello era la notte andato\na giacere con madonna Lisetta e, da' cognati trovatovi,\ns'era per paura gittato nel canale, né si sapeva che\ndivenuto se ne fosse: per che prestamente s'avisò colui che\nin casa avea esser desso. E là venutosene e riconosciutolo,\ndopo molte novelle con lui trovò modo che, s'egli non\nvolesse che a' cognati di lei il desse, gli facesse venire\ncinquanta ducati; e così fu fatto.",
                                    "E appresso questo, disiderando frate Alberto d'uscir di\nquindi, gli disse il buono: “Qui non ha modo alcuno, se già\nin un non voleste. Noi facciamo oggi una festa, nella quale\nchi mena uno uomo vestito a modo d'orso e chi a guisa d'uom\nsalvatico, e chi d'una cosa e chi d'un'altra, e in su la\npiazza di San Marco si fa una caccia, la qual fornita, è\nfinita la festa; e poi ciascuno va, con quel che menato ha,\ndove gli piace. Se voi volete anzi che spiar si possa che\nvoi siate qui, che io in alcun di questi modi vi meni, io vi\npotrò menare dove voi vorrete; altrimenti non veggio come\nuscirci possiate che conosciuto non siate: e i cognati della\ndonna, avvisando che voi in alcun luogo quincentro siate,\nper tutto hanno messe le guardie per avervi.”",
                                    "Come che duro paresse a frate Alberto l'andare in cotal\nguisa, pur per la paura che aveva de' parenti della donna vi\nsi condusse: e disse a costui dove voleva esser menato, e\ncome il menasse era contento. Costui, avendol già tutto unto\ndi mele e empiuto di sopra di penna matta e messagli una\ncatena in gola e una maschera in capo e datogli dall'una\nmano un gran bastone e dall'altra due gran cani che dal\nmacello avea menati, mandò uno al Rialto che bandisse che\nchi volesse veder l'agnol Gabriello andasse in su la piazza\ndi San Marco: e fu lealtà viniziana questa. E questo fatto,\ndopo alquanto il menò fuori e miseselo innanzi, e andandol\ntenendo per la catena di dietro, non senza gran romore di\nmolti, che tutti dicean: “Che sé quel? che sé quel?”, il\ncondusse in su la Piazza, dove, tra quegli che venuti gli\neran dietro e quegli ancora che, udito il bando, dal Rialto\nvenuti v'erano, erano gente senza fine. Questi là pervenuto,\nin luogo rilevato e alto legò il suo uom salvatico a una\ncolonna, sembianti faccendo d'attender la caccia; al quale\nle mosche e' tafani, per ciò che di mele era unto, davan\ngrandissima noia.",
                                    "Ma poi che costui vide la Piazza ben piena, faccendo\nsembiante di volere scatenare il suo uom salvatico, a frate\nAlberto trasse la maschera dicendo: “Signori, poi che il\nporco non viene alla caccia, e non si fa, acciò che voi non\nsiate venuti invano, io voglio che voi veggiate l'agnolo\nGabriello, il quale di cielo in terra discende la notte a\nconsolare le donne viniziane.” Come la maschera fu fuori,\ncosì fu frate Alberto incontanente da tutti conosciuto;\ncontra al quale si levaron le grida di tutti, dicendogli le\npiù vituperose parole e la maggior villania che mai a alcun\nghiotton si dicesse, e oltre a questo per lo viso\ngittandogli chi una lordura e chi un'altra. E così\ngrandissimo spazio il tennero, tanto che, per ventura la\nnovella a' suoi frati pervenuta, infino a sei di loro\nmossisi quivi vennero, e gittatagli una cappa indosso e\nscatenatolo, non senza grandissimo romor dietro, infino a\ncasa loro nel menarono, dove, incarceratolo, dopo misera\nvita si crede che egli morisse.",
                                    "Così costui, tenuto buono e male adoperando, non essendo\ncreduto, ardì di farsi l'agnolo Gabriello, e di questo in\nuom salvatico convertito, a lungo andare, come meritato\navea, vituperato senza pro pianse i peccati commessi. Così\npiaccia a Dio che a tutti gli altri possa intervenire.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Tre giovani amano tre sorelle e con loro si fuggono in\nCreti: la maggiore per gelosia il suo amante uccide; la\nseconda concedendosi al duca di Creti scampa da morte la\nprima, l'amante della quale l' uccide e con la prima si\nfugge; ènne incolpato il terzo amante con la terza sirocchia\ne presi il confessano; e per tema di morire con moneta la\nguardia corrompono e fuggonsi poveri a Rodi; e in povertà\nquivi muoiono."
                                    }
                                },
                                "p": [
                                    "Filostrato, udita la fine del novellar di Pampinea, sovra\nse stesso alquanto stette e poi disse verso di lei:–Un\npoco di buono e che mi piacque fu nella fine della vostra\nnovella; ma troppo più vi fu innanzi a quella da ridere, il\nche avrei voluto che stato non vi fosse–; poi alla Lauretta\nvoltato disse:–Donna, seguite appresso con una migliore,\nse esser può.–La Lauretta ridendo disse:–Troppo siete\ncontro agli amanti crudele, se pur malvagio fine disiderate\ndi loro; e io, per ubidirvi, ne racconterò una di tre li\nquali igualmente mal capitarono, poco de' loro amori essendo\ngoduti.–E così detto, incominciò:",
                                    "–Giovani donne, sì come voi apertamente potete conoscere,\nogni vizio può in gravissima noia tornar di colui che l'usa\ne molte volte d'altrui. E tra gli altri che con più\nabandonate redine ne' nostri pericoli ne trasporta, mi pare\nche l'ira sia quello; la quale niuna altra cosa è che un\nmovimento subito e inconsiderato, da sentita tristizia\nsospinto, il quale, ogni ragion cacciata e gli occhi della\nmente avendo di tenebre offuscati, in ferventissimo furore\naccende l'anima nostra. E come che questo sovente negli\nuomini avvenga, e più in uno che in un altro, nondimeno già\ncon maggior danni s'è nelle donne veduto, per ciò che più\nleggiermente in quelle s'accende e ardevi con fiamma più\nchiara e con meno rattenimento le sospigne. Né è di ciò\nmaraviglia, per ciò che, se raguardar vorremo, vedremo che\nil fuoco di sua natura più tosto nelle leggieri e morbide\ncose s'apprende, che nelle dure e più gravanti; e noi pur\nsiamo (non l'abbiano gli uomini a male) più dilicate che\nessi non sono e molto più mobili. Laonde, veggendoci\nnaturalmente a ciò inchinevoli, e appresso raguardato come\nla nostra mansuetudine e benignità sia di gran riposo e di\npiacere agli uomini co' quali a costumare abbiamo, e così\nl'ira e il furore essere di gran noia e di pericolo, acciò\nche da quella con più forte petto ci guardiamo l'amor di tre\ngiovani e d'altrettante donne, come di sopra dissi, per\nl'ira d'una di loro di felice essere divenuti infelicissimi\nintendo con la mia novella mostrarvi.",
                                    "Marsilia, sì come voi sapete, è in Provenza sopra la marina\nposta, antica e nobilissima città, e già fu di ricchi uomini\ne di gran mercatanti più copiosa che oggi non si vede; tra'\nquali ne fu un chiamato N'Arnald Civada, uomo di nazione\ninfima ma di chiara fede e leal mercatante, senza misura di\npossessioni e di denari ricco, il quale d'una sua donna avea\npiù figliuoli, de' qua tre n'erano femine e eran di tempo\nmaggiori che gli altri che maschi erano. Delle quali le due,\nnate a un corpo, erano d'età di quindici anni, la terza avea\nquattordici; ne altro s'attendeva per li loro parenti a\nmaritarle che la tornata di N'Arnald, il qual con sua\nmercatantia era andato in Ispagna. Erano i nomi delle due\nprime, dell'una Ninetta e dell'altra Magdalena; la terza era\nchiamata Bertella.",
                                    "Della Ninetta era un giovane gentile uomo, avvegna che\npovero fosse, chiamato Restagnone, innamorato quanto più\npotea, e la giovane di lui; e sì avevan saputo adoperare,\nche, senza saperlo alcuna persona del mondo, essi godevano\ndel loro amore. E già buona pezza goduti n'erano, quando\navvenne che due giovani compagni, de' quali l'uno era\nchiamato Folco e l'altro Ughetto, morti i padri loro e\nessendo rimasi ricchissimi, l'un della Magdalena e l'altro\ndella Bertella s'innamorarono. Della qual cosa avvedutosi\nRestagnone, essendogli stato dalla Ninetta mostrato, pensò\ndi potersi ne' suoi difetti adagiare per lo costoro amore, e\ncon lor presa dimestichezza, or l'uno e or l'altro e\ntalvolta amenduni gli accompagnava a vedere le lor donne e\nla sua.",
                                    "E quando dimestico assai e amico di costoro esser gli\nparve, un giorno in casa sua chiamatigli, disse loro:\n“Carissimi giovani, la nostra usanza vi può aver renduti\ncerti quanto sia l'amore che io vi porto, e che io per voi\nadopererei quello che io per me medesimo adoperassi; e per\nciò che io molto v'amo, quello che nell'animo caduto mi sia\nintendo di dimostrarvi, e voi appresso con meco insieme quel\npartito ne prenderemo che vi parrà il migliore. Voi, se le\nvostre parole non mentono, e per quello ancora che ne'\nvostri atti e di dì e di notte mi pare aver compreso, di\ngrandissimo amore delle due giovani amate da voi ardete, e\nio della terza loro sorella; al quale ardore, ove voi vi\nvogliate accordare, mi dà il cuore di trovare assai dolce e\npiacevole rimedio, il quale è questo. Voi siete ricchissimi\ngiovani, quello che non sono io: dove voi vogliate recare le\nvostre ricchezze in uno e me fare terzo posseditore con voi\ninsieme di quelle e diliberare in che parte del mondo noi\nvogliamo andare a vivere in lieta vita con quelle, senza\nalcun fallo mi dà il cuor di fare che le tre sorelle, con\ngran parte di quello del padre loro, con essonoi dove noi\nandar ne vorremo ne verranno; e quivi ciascun con la sua, a\nguisa di tre fratelli, viver potremo li più contenti uomini\nche altri che al mondo sieno. A voi omai sta il prender\npartito in volervi di ciò consolare, o lasciarlo.”",
                                    "Li due giovani, che oltre modo ardevano, udendo che le lor\ngiovani avrebbono, non penar troppo a diliberarsi ma\ndissero, dove questo seguir dovesse, che essi erano\napparecchiati di così fare. Restagnone, avuta questa\nrisposta da' giovani, ivi a pochi giorni si trovò con la\nNinetta, alla quale non senza gran malagevolezza andar\npoteva; e poi che alquanto con lei fu dimorato, ciò che co'\ngiovani detto avea le ragionò e con molte ragion s'ingegnò\ndi farle questa impresa piacere. Ma poco malagevole gli fu,\nper ciò che essa molto più di lui disiderava di poter con\nlui esser senza sospetto: per che liberamente rispostogli\nche le piaceva e che le sorelle, e massimamente in questo,\nquello farebbono che essa volesse, gli disse che ogni cosa\noportuna intorno a ciò quanto più tosto potesse ordinasse.\nRestagnone a' due giovani tornato, li quali molto a ciò che\nragionato avea loro il sollecitavano, disse loro che dalla\nparte delle lor donne l'opera era messa in assetto. E fra sé\ndiliberati di doverne in Creti andare, vendute alcune\npossessioni le quali avevano, sotto titolo di volere co'\ndenari andar mercatando, e d'ogni altra lor cosa fatti\ndenari, una saettia comperarono e quella segretamente\narmarono di gran vantaggio, e aspettarono il termine dato.\nD'altra parte la Ninetta, che del disiderio delle sorelle\nsapeva assai, con dolci parole in tanta volontà di questo\nfatto l'accese, che esse non credevano tanto vivere che a\nciò pervenissero.",
                                    "Per che, venuta la notte che salire sopra la saettia\ndovevano, le tre sorelle, aperto un gran cassone del padre\nloro, di quello grandissima quantità di denari e di gioie\ntrassono, e con esse di casa tutte e tre tacitamente uscite,\nsecondo l'ordine dato, li lor tre amanti che l'aspettavan\ntrovarono; con li quali senza alcuno indugio sopra la\nsaettia montate, dier de' remi in acqua e andar via e senza\npunto rattenersi in alcun luogo la seguente sera giunsero a\nGenova, dove i novelli amanti gioia e piacere primieramente\npresero del loro amore. E rinfrescatisi di ciò che avean\nbisogno, andaron via, e d'un porto in un altro, anzi che\nl'ottavo dì fosse, senza alcuno impedimento pervennero in\nCreti, dove grandissime e belle possessioni comperarono,\nalle quali assai vicini di Candia fecero bellissimi abituri\ne dilettevoli; e quivi con molta famiglia, con cani e con\nuccelli e con cavalli, in conviti e in feste e in gioia con\nle lor donne i più contenti uomini del mondo a guisa di\nbaroni cominciarono a vivere.",
                                    "E in tal maniera dimorando, avvenne, sì come noi veggiamo\ntutto il giorno avvenire che quantunque le cose molto\npiacciano avendone soperchia copia rincrescono, che a\nRestagnone, il quale molto amata avea la Ninetta, potendola\negli senza alcun sospetto a ogni suo piacere avere,\ngl'incominciò a rincrescere e per conseguente a mancar verso\nlei l'amore. E essendogli a una festa sommamente piaciuta\nuna giovane del paese, bella e gentil donna, e quella con\nogni studio seguitando, cominciò per lei a far maravigliose\ncortesie e feste: di che la Ninetta accorgendosi, entrò di\nlui in tanta gelosia, che egli non poteva andare un passo\nche ella nol risapesse e appresso con parole e con crocci\nlui e sé non ne tribolasse.",
                                    "Ma così come la copia delle cose genera fastidio, così\nl'esser le disiderate negate multiplica l'appetito: così i\ncrucci della Ninetta le fiamme del nuovo amore di Restagnone\naccrescevano. E come che in processo di tempo s'avenisse, o\nche Restagnone l'amistà della donna amata avesse o no, la\nNinetta, chi che gliele rapportasse, l'ebbe per fermo: di\nche ella in tanta tristizia cadde e di quella in tanta ira e\nper consequente in tanto furor transcorse, che, rivoltato\nl'amore il quale a Restagnon portava in acerbo odio,\naccecata dalla sua ira, s'avisò con la morte di Restagnone\nl'onta che ricever l'era paruta vendicare. E avuta una\nvecchia greca gran maestra di compor veleni, con promesse e\ncon doni a fare un'acqua mortifera la condusse: la quale\nessa, senza altramenti consigliarsi, una sera a Restagnon\nriscaldato e che di ciò non si guardava diè bere. La\npotenzia di quella fu tale, che avanti che il matutino\nvenisse l'ebbe ucciso; la cui morte sentendo Folco e Ughetto\ne le lor donne, senza sapere di che veleno fosse morto,\ninsieme con la Ninetta amaramente piansero e onorevolemente\nil fecero sepellire. Ma non dopo molti giorni avvenne che\nper altra malvagia opera fu presa la vecchia che alla\nNinetta l'acqua avvelenata composta avea, la quale tra gli\naltri suoi mali, martoriata, confessò questo pienamente\nmostrando ciò che per quello avvenuto ne fosse; di che il\nduca di Creti, senza alcuna cosa dirne, tacitamente una\nnotte fu dintorno al palagio di Folco e senza romore o\ncontradizione alcuna presa ne menò la Ninetta, dalla quale\nsenza alcun martorio prestissimamente ciò che udir volle\nebbe della morte di Restagnone.",
                                    "Folco e Ughetto occultamente dal duca avean sentito, e da\nlor le lor donne, perché presa la Ninetta fosse, il che\nforte dispiacque loro; e ogni studio ponevano in far che dal\nfuoco la Ninetta dovesse campare, al quale avvisavano che\ngiudicata sarebbe, sì come colei che molto ben guadagnato\nl'avea; ma tutto pareva niente, per ciò che il duca pur\nfermo a volerne far giustizia stava. La Magdalena, la quale\nbella giovane era e lungamente stata vagheggiata dal duca\nsenza mai aver voluta far cosa che gli piacesse, imaginando\nche piacendogli potrebbe la sirocchia dal fuoco sottrarre,\nper un cauto ambasciadore gli significò sé essere a ogni suo\ncomandamento, dove due cose ne dovesser seguire: la prima,\nche ella la sua sorella salva e libera dovesse riavere;\nl'altra, che questa cosa fosse segreta. Il duca, udita\nl'ambasciata e piaciutagli, lungamente seco pensò se fare il\nvolesse, e alla fine vi s'accordò e rispose che era presto.\nFatto adunque di consentimento della donna, quasi da loro\ninformar si volesse del fatto, sostenere una notte Folco e\nUghetto, a albergare se n'andò segretamente con la\nMagdalena. E fatto prima sembiante d'avere la Ninetta messa\nin un sacco e doverla quella notte stessa fare in mar\nmazzerare, seco la rimenò alla sua sorella e per prezzo di\nquella notte gliele donò, la mattina nel dipartirsi\npregandola che quella notte, la quale prima era stata nel\nloro amore, non fosse l'ultima; e oltre a questo le 'mpose\nche via ne mandasse la colpevole donna, acciò che a lui non\nfosse biasimo o non gli convenisse da capo contro di lei\nincrudelire.",
                                    "La mattina seguente Folco e Ughetto, avendo udito la\nNinetta la notte essere stata mazzerata e credendolo, furon\nliberati; e alla lor casa per consolar le lor donne della\nmorte della sorella tornati, quantunque la Magdalena\ns'ingegnasse di nasconderla molto, pur s'accorse Folco che\nella v'era: di che egli si maravigliò molto e subitamente\nsuspicò, già avendo sentito che il duca aveva la Magdalena\namata, e domandolla come questo esser potesse che la Ninetta\nquivi fosse. La Magdalena ordì una lunga favola a\nvolergliele mostrare, poco da lui, che malizioso era,\ncreduta. Il quale a doversi dire il vero la costrinse; la\nquale dopo molte parole gliele disse. Folco, da dolor vinto\ne in furor montato, tirata fuori una spada, lei invano mercé\naddomandante uccise.",
                                    "E temendo l'ira e la giustizia del duca, lei lasciata nella\ncamera morta, se n'andò colà ove la Ninetta era, e con viso\ninfintamente lieto le disse: “Tosto andianne là dove\nditerminato è da tua sorella che io ti meni, acciò che più\nnon venghi alle mani del duca.” La qual cosa la Ninetta\ncredendo e come paurosa disiderando di partirsi, con Folco,\nsenza altro commiato chiedere alla sorella, essendo già\nnotte si mise in via e con que' denari a' quali Folco poté\npor mano, che furon pochi; e alla marina andatisene, sopra\nuna barca montarono, né mai si seppe dove arrivati si\nfossero.",
                                    "Venuto il dì seguente e essendosi la Magdalena trovata\nuccisa, furono alcuni che, per invidia e odio che a Ughetto\nportavano, subitamente al duca l'ebbero fatto sentire: per\nla qual cosa il duca, che molto la Magdalena amava,\nfocosamente alla casa corso, Ughetto prese e la sua donna; e\nloro, che di queste cose niente ancor sapeano, cioè della\npartita di Folco e della Ninetta, constrinse a confessar sé\ninsieme con Folco esser della morte della Magdalena\ncolpevole. Per la qual confessione costoro meritamente della\nmorte temendo, con grande ingegno coloro che gli guardavano\ncorruppero, dando loro una certa quantità di denari li quali\nnella lor casa nascosti per li casi oportuni guardavano: e\ncon le guardie insieme, senza avere spazio di potere alcuna\nlor cosa torre, sopra una barca montati di notte se ne\nfuggirono a Rodi, dove in povertà e in miseria vissero non\ngran tempo.",
                                    "Adunque a così fatto partito il folle amore di Restagnone e\nl'ira della Ninetta sé condussero e altrui.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Gerbino, contra la fede data dal re Guglielmo suo avolo,\ncombatte una nave del re di Tunisi per torre una sua\nfigliuola; la quale uccisa da quegli che sù v'erano, loro\nuccide, e a lui è poi tagliata la testa."
                                    }
                                },
                                "p": [
                                    "La Lauretta, fornita la sua novella, taceva, e fra la\nbrigata chi con un chi con un altro della sciagura degli\namanti si dolea, e chi l'ira della Ninetta biasimava, e chi\nuna cosa e chi altra diceva; quando il re, quasi da profondo\npensier tolto, alzò il viso e a Elissa fé segno che appresso\ndicesse; la quale umilmente incominciò:",
                                    "–Piacevoli donne, assai son coloro che credono Amor\nsolamente dagli occhi acceso le sue saette mandare, coloro\nschernendo che tener vogliono che alcun per udita si possa\ninnamorare; li quali essere ingannati assai manifestamente\napparirà in una novella la qual dire intendo, nella quale\nnon solamente ciò la fama, senza aversi veduto giammai,\navere operato vedrete ma ciascuno a misera morte aver\ncondotto vi fia manifesto.",
                                    "Guiglielmo secondo, re di Cicilia, come i ciciliani\nvogliono, ebbe due figliuoli, l'uno maschio e chiamato\nRuggieri, l'altro femina, chiamata Gostanza. Il quale\nRuggieri, anzi che il padre morendo, lasciò un figliuolo\nnominato Gerbino, il quale, dal suo avolo con diligenzia\nallevato, divenne bellissimo giovane e famoso in prodezza e\nin cortesia. Né solamente dentro a' termini di Cicilia\nstette la sua fama racchiusa ma in varie parti del mondo\nsonando in Barberia era chiarissima, la quale in quei tempi\nal re di Cicilia tributaria era. E tra gli altri alle cui\norecchi la magnifica fama delle virtù e della cortesia del\nGerbin venne, fu a una figliuola del re di Tunisi, la qual,\nsecondo che ciascun che veduta l'aveva ragionava, era una\ndelle più belle creature che mai dalla natura fosse stata\nformata, e la più costumata e con nobile e grande animo. La\nquale, volentieri de' valorosi uomini ragionare udendo, con\ntanta affezione le cose valorosamente operate dal Gerbino da\nuno e da un altro raccontate raccolse, e sì le piacevano,\nche essa, seco stessa imaginando come fatto esser dovesse,\nferventemente di lui s'innamorò, e più volentieri che\nd'altro di lui ragionava e chi ne ragionava ascoltava.",
                                    "D'altra parte era, sì come altrove, in Cicilia pervenuta la\ngrandissima fama della bellezza parimente e del valor di\nlei, e non senza gran diletto né invano gli orecchi del\nGerbino aveva tocchi: anzi, non meno che di lui la giovane\ninfiammata fosse, lui di lei aveva infiamato. Per la qual\ncosa infino a tanto che con onesta cagione dall'avolo\nd'andare a Tunisi la licenzia impetrasse, disideroso oltre\nmodo di vederla, a ogni suo amico che là andava imponeva che\na suo potere il suo segreto e grande amor facesse, per quel\nmodo che migliore gli paresse, sentire e di lei novelle gli\nrecasse. De' quali alcuno sagacissimamente il fece, gioie da\ndonne portandole, come i mercatanti fanno, a vedere; e\ninteramente l'ardore del Gerbino apertole, lui e le sue cose\na' suoi comandamenti offerse apparecchiate. La quale con\nlieto viso e l'ambasciadore e l'ambasciata ricevette: e\nrispostovi che egli di pari amore ardeva, una delle sue più\ncare gioie in testimonianza di ciò gli mandò. La quale il\nGerbino con tanta allegrezza ricevette, con quanta qualunque\ncara cosa ricever si possa, e a lei per costui medesimo più\nvolte scrisse e mandò carissimi doni, con lei certi trattati\ntenendo da doversi, se la fortuna conceduto l'avesse, vedere\ne toccare.",
                                    "Ma andando le cose in questa guisa e un poco più lunghe che\nbisognato non sarebbe, ardendo d'una parte la giovane e\nd'altra il Gerbino, avvenne che il re di Tunisi la maritò al\nre di Granata: di che ella fu crucciosa oltre modo, pensando\nche non solamente per lunga distanzia al suo amante\ns'allontanava ma che quasi del tutto tolta gli era; e se\nmodo veduto avesse, volentieri, acciò che questo avvenuto\nnon fosse, fuggita si sarebbe dal padre e venutasene al\nGerbino. Similmente il Gerbino, questo maritaggio sentendo,\nsenza misura ne viveva dolente e seco spesso pensava, se\nmodo veder potesse, di volerla torre per forza se avvenisse\nche per mare a marito n'andasse.",
                                    "Il re di Tunisi, sentendo alcuna cosa di questo amore e del\nproponimento del Gerbino, e del suo valore e della potenzia\ndubitando, venendo il tempo che mandare ne la dovea, al re\nGuiglielmo mandò significando ciò che fare intendeva, e che,\nsicurato da lui che né dal Gerbino né da altri per lui in\nciò impedito sarebbe, lo 'ntendeva di fare. Il re\nGuiglielmo, che vecchio signore era né dello innamoramento\ndel Gerbino aveva alcuna cosa sentita, non immaginandosi che\nper questo adomandata fosse tal sicurtà, liberamente la\nconcedette e in segno di ciò mandò al re di Tunisi un suo\nguanto. Il quale, poi che la sicurtà ricevuta ebbe, fece una\ngrandissima e bella nave nel porto di Cartagine apprestare e\nfornirla di ciò che bisogno aveva a chi sù vi doveva andare\ne ornarla e acconciarla per sù mandarvi la figliuola in\nGranata: né altro aspettava che tempo.",
                                    "La giovane donna, che tutto questo sapeva e vedeva,\noccultamente un suo servidore mandò a Palermo e imposegli\nche il bel Gerbino da sua parte salutasse e gli dicesse come\nella infra pochi dì era per andarne in Granata; per che ora\nsi parrebbe se così fosse valente uomo come si diceva e se\ncotanto l'amasse quanto più volte significato l'avea.\nCostui, a cui imposta fu, ottimamente fé l'ambasciata e a\nTunisi ritornossi. Gerbino, questo udendo e sappiendo che il\nre Guiglielmo suo avolo data avea la sicurtà al re di\nTunisi, non sapeva che farsi: ma pur da amor sospinto,\navendo le parole della donna intese e per non parer vile,\nandatosene a Messina, quivi prestamente fece due galee\nsottili armare, e messivi sù di valenti uomini con esse\nsopra la Sardigna n'andò, avvisando quindi dovere la nave\ndella donna passare.",
                                    "Né fu di lungi l'effetto al suo avviso; per ciò che pochi\ndì quivi fu stato, che la nave con poco vento, non guari\nlontana al luogo dove aspettandola riposto s'era,\nsopravenne: la qual veggendo Gerbino a' suoi compagni disse:\n“Signori, se voi così valorosi siete com'io vi tegno, niuno\ndi voi senza aver sentito o sentire amore credo che sia,\nsenza il quale, sì come io meco medesimo estimo, niun mortal\npuò alcuna vertù o bene in sé avere; e se innamorati stati\nsiete o sete, leggier cosa vi fia comprendere il mio disio.\nIo amo: amor m'indusse a darvi la presente fatica; e ciò che\nio amo nella nave che qui davanti ne vedete dimora, la\nquale, insieme con quella cosa che io più disidero, è piena\ndi grandissime ricchezze; le quali, se valorosi uomini\nsiete, con poca fatica, virilmente combattendo, acquistar\npossiamo. Della qual vittoria io non cerco che in parte mi\nvenga se non una donna, per lo cui amore i' muovo l'arme:\nogni altra cosa sia vostra liberamente infin da ora. Andiamo\nadunque e bene avventurosamente assagliamo la nave; Idio,\nalla nostra impresa favorevole, senza vento prestarle la ci\ntien ferma.”",
                                    "Non erano al bel Gerbino tante parole bisogno, per ciò che\ni messinesi che con lui erano, vaghi della rapina, già con\nl'animo erano a far quello di che il Gerbino gli confortava\ncon le parole; per che, fatto un grandissimo romore nella\nfine del suo parlare che così fosse, le trombe sonarono e,\nprese l'armi, dierono de' remi in acqua e alla nave\npervennero. Coloro che sopra la nave erano, veggendo di\nlontan venir le galee, non potendosi partire, s'apprestarono\nalla difesa. Il bel Gerbino, a quella pervenuto, fé\ncomandare che i padroni di quella sopra le galee mandati\nfossero, se la battaglia non voleano. I saracini,\ncertificati chi erano e che domandassero, dissero sé esser\ncontro alla fede lor data dal re da loro assaliti: e in\nsegno di ciò mostrarono il guanto del re Guglielmo e del\ntutto negaron di mai, se non per battaglia vinti, arrendersi\no cosa che sopra la nave fosse lor dare. Gerbino, il quale\nsopra la poppa della nave veduta aveva la donna troppo più\nbella assai che egli seco non estimava, infiammato più che\nprima al mostrar del guanto rispose che quivi non avea\nfalconi al presente perché guanto v'avesse luogo, e per ciò,\nove dar non volesser la donna, a ricever la battaglia\ns'apprestassero. La qual senza più attendere, a saettare e a\ngittar pietre l'un verso l'altro fieramente incominciarono,\ne lungamente con danno di ciascuna delle parti in tal guisa\ncombatterono.",
                                    "Ultimamente, veggendosi Gerbino poco util fare, preso un\nlegnetto che di Sardigna menato aveano e in quel messo\nfuoco, con amendue le galee quello accostò alla nave. Il che\nveggendo i saracini e conoscendo sé di necessità o doversi\narrendere o morire, fatto sopra coverta la figliuola del re\nvenire, che sotto coverta piagnea, e quella menata alla\nproda della nave e chiamato il Gerbino, presente agli occhi\nsuoi lei gridante mercé e aiuto svenarono, e in mar\ngittandola disson: “Togli, noi la ti diamo qual noi\npossiamo e chente la tua fede l'ha meritata.”",
                                    "Gerbino, veggendo la crudeltà di costoro, quasi di morir\nvago, non curando di saetta né di pietra, alla nave si fece\naccostare; e quivi sù malgrado di quanti ve n'eran montato,\nnon altramenti che un leon famelico nell'armento de'\ngiovenchi venuto or questo or quello svenando prima co'\ndenti e con l'unghie la sua ira sazia che la fame, con una\nspada in mano or questo or quel tagliando de' saracini\ncrudelmente molti n'uccise Gerbino; e già crescente il fuoco\nnell'accesa nave, fattone a' marinari trarre quello che si\npoté per appagamento di loro, giù se ne scese con poco lieta\nvittoria de' suoi avversarii avere acquistata. Quindi, fatto\nil corpo della bella donna ricoglier di mare, lungamente e\ncon molte lagrime il pianse, e in Cicilia tornandosi, in\nUstica, piccioletta isola quasi a Trapani di rimpetto,\nonorevolmente il fé sepellire; e a casa più doloroso che\naltro uomo si tornò.",
                                    "Il re di Tunisi, saputa la novella, suoi ambasciadori di\nnero vestiti al re Guiglielmo mandò, dogliendosi della fede\nche gli era stata male observata: e raccontarono il come. Di\nche il re Guiglielmo turbato forte, né vedendo via da poter\nlor giustizia negare, ché la dimandavano, fece prendere il\nGerbino: e egli medesimo, non essendo alcun de' baron suoi\nche con prieghi da ciò si sforzasse di rimuoverlo, il\ncondannò nella testa e in sua presenzia gliele fece\ntagliare, volendo avanti senza nepote rimanere che esser\ntenuto re senza fede.",
                                    "Adunque così miseramente in pochi giorni i due amanti,\nsenza alcun frutto del loro amore aver sentito, di mala\nmorte morirono com'io v'ho detto.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "I fratelli d'Ellisabetta uccidon l'amante di lei: egli\nl'apparise in sogno e mostrale dove sia sotterato; ella\noccultamente disotterra la testa e mettela in un testo di\nbassilico, e quivi sù piagnendo ogni dì per una grande ora,\ni fratelli gliele tolgono, e ella se ne muore di dolor poco\nappresso."
                                    }
                                },
                                "p": [
                                    "Finita la novella d'Elissa e alquanto dal re commendata, a\nFilomena fu imposto che ragionasse: la quale, tutta piena di\ncompassione del misero Gerbino e della sua donna, dopo un\npietoso sospiro incominciò:",
                                    "–La mia novella, graziose donne, non sarà di genti di sì\nalta condizione come costor furono de' quali Elissa ha\nraccontato, ma ella per avventura non sarà men pietosa: e a\nricordarmi di quella mi tira Messina poco innanzi ricordata,\ndove l'accidente avvenne.",
                                    "Erano adunque in Messina tre giovani fratelli e mercatanti,\ne assai ricchi uomini rimasi dopo la morte del padre loro,\nil quale fu da San Gimignano; e avevano una loro sorella\nchiamata Elisabetta, giovane assai bella e costumata, la\nquale, che che se ne fosse cagione, ancora maritata non\naveano. E avevano oltre a ciò questi tre fratelli in un lor\nfondaco un giovinetto pisano chiamato Lorenzo, che tutti i\nlor fatti guidava e faceva; il quale, essendo assai bello\ndella persona e leggiadro molto, avendolo più volte\nLisabetta guatato, avvenne che egli le incominciò\nstranamente piacere. Di che Lorenzo accortosi e una volta e\naltra, similmente, lasciati suoi altri innamoramenti di\nfuori, incominciò a porre l'animo a lei; e sì andò la\nbisogna che, piacendo l'uno all'altro igualmente, non passò\ngran tempo che, assicuratisi, fecero di quello che più\ndisiderava ciascuno.",
                                    "E in questo continuando e avendo insieme assai di buon\ntempo e di piacere, non seppero sì segretamente fare, che\nuna notte, andando Lisabetta là dove Lorenzo dormiva, che il\nmaggior de' fratelli, senza accorgersene ella, non se ne\naccorgesse. Il quale, per ciò che savio giovane era,\nquantunque molto noioso gli fosse a ciò sapere, pur mosso da\npiù onesto consiglio, senza far motto o dir cosa alcuna,\nvarie cose fra sé rivolgendo intorno a questo fatto, infino\nalla mattina seguente trapassò. Poi, venuto il giorno, a'\nsuoi fratelli ciò che veduto aveva la passata notte\nd'Elisabetta e di Lorenzo raccontò; e con loro insieme, dopo\nlungo consiglio, diliberò di questa cosa, acciò che né a\nloro né alla sirocchia alcuna infamia ne seguisse, di\npassarsene tacitamente e d'infignersi del tutto d'averne\nalcuna cosa veduta o saputa infino a tanto che tempo venisse\nnel quale essi, senza danno o sconcio di loro, questa\nvergogna, avanti che più andasse innanzi, si potessero torre\ndal viso.",
                                    "E in tal disposizion dimorando, così cianciando e ridendo\ncon Lorenzo come usati erano, avvenne che, sembianti\nfaccendo d'andare fuori della città a diletto tutti e tre,\nseco menaron Lorenzo; e pervenuti in un luogo molto\nsolitario e rimoto, veggendosi il destro, Lorenzo, che di\nciò niuna guardia prendeva, uccisono e sotterrarono in guisa\nche niuna persona se n'accorse. E in Messina tornatisi\ndieder voce d'averlo per loro bisogne mandato in alcun\nluogo; il che leggiermente creduto fu, per ciò che spesse\nvolte eran di mandarlo da torno, usati.",
                                    "Non tornando Lorenzo, e Lisabetta molto spesso e\nsollecitamente i fratei domandandone, sì come colei a cui la\ndimora lunga gravava, avvenne un giorno che, domandandone\nella molto instantemente, che l'uno de' fratelli disse:\n“Che vuol dir questo? che hai tu a far di Lorenzo, che tu\nne domandi così spesso? Se tu ne domanderai più, noi ti\nfaremo quella risposta che ti si conviene.” Per che la\ngiovane dolente e trista, temendo e non sappiendo che, senza\npiù domandarne si stava e assai volte la notte pietosamente\nil chiamava e pregava che ne venisse; e alcuna volta con\nmolte lagrime della sua lunga dimora si doleva e senza punto\nrallegrarsi sempre aspettando si stava.",
                                    "Avvenne una notte che, avendo costei molto pianto Lorenzo\nche non tornava e essendosi alla fine piagnendo adormentata,\nLorenzo l'apparve nel sonno, pallido e tutto rabbuffato e\nco' panni tutti stracciati e fracidi: e parvele che egli\ndicesse: “O Lisabetta, tu non mi fai altro che chiamare e\ndella mia lunga dimora t'atristi e me con le tue lagrime\nfieramente accusi; e per ciò sappi che io non posso più\nritornarci, per ciò che l'ultimo dì che tu mi vedesti i tuoi\nfratelli m'uccisono.” E disegnatole il luogo dove sotterato\nl'aveano, le disse che più nol chiamasse né l'aspettasse, e\ndisparve.",
                                    "La giovane, destatasi e dando fede alla visione, amaramente\npianse. Poi la mattina levata, non avendo ardire di dire\nalcuna cosa a' fratelli, propose di volere andare al\nmostrato luogo e di vedere se ciò fosse vero che nel sonno\nl'era paruto. E avuta la licenzia d'andare alquanto fuor\ndella terra a diporto, in compagnia d'una che altra volta\ncon loro era stata e tutti i suoi fatti sapeva, quanto più\ntosto poté là se n'andò; e tolte via foglie secche che nel\nluogo erano, dove men dura le parve la terra quivi cavò; né\nebbe guari cavato, che ella trovò il corpo del suo misero\namante in niuna cosa ancora guasto né corrotto: per che\nmanifestamente conobbe essere stata vera la sua visione. Di\nche più che altra femina dolorosa, conoscendo che quivi non\nera da piagnere, se avesse potuto volentier tutto il corpo\nn'avrebbe portato per dargli più convenevole sepoltura; ma\nveggendo che ciò esser non poteva, con un coltello il meglio\nche poté gli spiccò dallo 'mbusto la testa, e quella in uno\nasciugatoio inviluppata, e la terra sopra l'altro corpo\ngittata, messala in grembo alla fante, senza essere stata da\nalcun veduta, quindi si dipartì e tornossene a casa sua.",
                                    "Quivi con questa testa nella sua camera rinchiusasi, sopra\nessa lungamente e amaramente pianse, tanto che tutta con le\nsue lagrime la lavò, mille basci dandole in ogni parte. Poi\nprese un grande e un bel testo, di questi ne' quali si\npianta la persa o il basilico, e dentro la vi mise fasciata\nin un bel drappo; e poi messavi sù la terra, sù vi piantò\nparecchi piedi di bellissimo bassilico salernetano, e quegli\nda niuna altra acqua che o rosata o di fior d'arancio delle\nsue lagrime non innaffiava giammai. E per usanza aveva preso\ndi sedersi sempre a questo testo vicina e quello con tutto\nil suo disidero vagheggiare, sì come quello che il suo\nLorenzo teneva nascoso: e poi che molto vagheggiato l'avea,\nsopr'esso andatasene cominciava a piagnere, e per lungo\nspazio, tanto che tutto il basilico bagnava, piagnea.",
                                    "Il basilico, sì per lo lungo e continuo studio, sì per la\ngrassezza della terra procedente dalla testa corrotta che\ndentro v'era, divenne bellissimo e odorifero molto; e\nservando la giovane questa maniera del continuo, più volte\nda' suoi vicin fu veduta. Li quali, maravigliandosi i\nfratelli della sua guasta bellezza e di ciò che gli occhi le\nparevano della testa fuggiti, il disser loro: “Noi ci siamo\naccorti che ella ogni dì tiene la cotal maniera.” Il che\nudendo i fratelli e accorgendosene, avendonela alcuna volta\nripresa e non giovando, nascosamente da lei fecero portar\nvia questo testo; il quale non ritrovando ella con\ngrandissima instanzia molte volte richiese, e non essendole\nrenduto, non cessando il pianto e le lagrime, infermò, né\naltro che il testo suo nella infermità domandava. I giovani\nsi maravigliavan forte di questo adimandare, e per ciò\nvollero vedere che dentro vi fosse; e versata la terra,\nvidero il drappo e in quello la testa non ancora sì\nconsumata, che essi alla capellatura crespa non conoscessero\nlei essere quella di Lorenzo. Di che essi si maravigliaron\nforte e temettero non questa cosa si risapesse: e sotterrata\nquella, senza altro dire, cautamente di Messina uscitisi e\nordinato come di quindi si ritraessono, se n'andarono a\nNapoli.",
                                    "La giovane non restando di piagnere e pure il suo testo\nadimandando, piagnendo si morì, e così il suo disaventurato\namore ebbe termine. Ma poi a certo tempo divenuta questa\ncosa manifesta a molti, fu alcun che compuose quella canzone\nla quale ancora oggi si canta, cioè:"
                                ],
                                "lg": {
                                    "l": [
                                        {
                                            "emph": "Qual esso fu lo malo cristiano,"
                                        },
                                        {
                                            "emph": "che mi furò la grasta",
                                            "#text": ", et cetera.–"
                                        }
                                    ]
                                }
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "L'Andriuola ama Gabriotto: raccontagli un sogno veduto e\negli a lei un altro; muorsi di subito nelle sue braccia;\nmentre che ella con una sua fante alla casa di lui nel\nportano, son prese dalla signoria, e ella dice come l'opera\nsta: il podestà la vuole sforzare, ella nol patisce: sentelo\nil padre di lei e lei innocente trovata fa liberare, la\nquale, del tutto rifiutando di star più al mondo, si fa\nmonaca."
                                    }
                                },
                                "p": [
                                    "Quella novella che Filomena aveva detta fu alle donne\ncarissima, per ciò che assai volte avevano quella canzone\nudita cantare né mai avean potuto, per domandarne, sapere\nqual si fosse la cagione per che fosse stata fatta. Ma\navendo il re la fine di quella udita, a Panfilo impose che\nall'ordine andasse dietro. Panfilo allora disse:",
                                    "–Il sogno nella precedente novella raccontato mi dà\nmateria di dovervene raccontare una nella quale di due si fa\nmenzione, li quali di cosa che a venire era, come quello di\ncosa intervenuta, furono; e appena furon finiti di dire da\ncoloro che veduti gli aveano, che l'effetto seguì\nd'amenduni. E però, amorose donne, voi dovete sapere che\ngeneral passione è di ciascun che vive il vedere varie cose\nnel sonno, le quali quantunque a colui che dorme, dormendo,\ntutte paian verissime, e desto lui, alcune vere, alcune\nverisimili e parte fuori da ogni verità giudichi, nondimeno\nmolte esserne avvenute si truovano. Per la qual cosa molti a\nciascun sogno tanta fede prestano quanta presterieno a\nquelle cose le quali vegghiando vedessero, e per li lor\nsogni stessi s'attristano e s'allegrano secondo che per\nquegli o temono o sperano; e in contrario son di quegli che\nniuno ne credono se non poi che nel premostrato pericolo\ncaduti si veggono; de' quali né l'uno né l'altro commendo,\nper ciò che né sempre son veri né ogni volta falsi. Che essi\nnon sien tutti veri assai volte può ciascun di noi aver\nconosciuto: e che essi tutti non sien falsi, già di sopra\nnella novella di Filomena s'è dimostrato e nella mia, come\ndavanti dissi, intendo di dimostrarlo. Per che giudico che\nnel virtuosamente vivere e operare di niuno contrario sogno\na ciò si dee temere né per quello lasciare i buoni\nproponimenti: nelle cose perverse e malvage, quantunque i\nsogni a quelle paiano favorevoli e con seconde dimostrazioni\nchi gli vede confortano, niuno se ne vuol credere; e così\nnel contrario a tutti dar piena fede. Ma vegniamo alla\nnovella.",
                                    "Nella città di Brescia fu già un gentile uomo chiamato\nmesser Negro da Ponte Carraro, il quale, tra più altri\nfigliuoli, una figliuola aveva, nominata Andreuola, giovane\ne bella assai e senza marito, la qual per ventura d'un suo\nvicino che avea nome Gabriotto s'innamorò, uomo di bassa\ncondizione ma di laudevoli costumi pieno e della persona\nbello e piacevole. E con l'opera e aiuto della fante della\ncasa operò tanto la giovane, che Gabriotto non solamente\nseppe sé essere dalla Andreuola amato, ma ancora in un bel\ngiardino del padre di lei più e più volte a diletto dell'una\nparte e dell'altra fu menato. E acciò che niuna cagione mai,\nse non morte, potesse questo lor dilettevole amor separare,\nmarito e moglie segretamente divennero.",
                                    "E così furtivamente li lor congiugnimenti continuando,\navvenne che alla giovane una notte dormendo parve in sogno\nvedere sé essere nel suo giardino con Gabriotto e lui con\ngrandissimo piacer di ciascuno tener nelle sue braccia; e\nmentre che così dimoravan, le pareva vedere del corpo di lui\nuscire una cosa oscura e terribile, la forma della quale\nessa non poteva conoscere, e parevale che questa cosa\nprendesse Gabriotto e malgrado di lei con maravigliosa forza\ngliele strappasse di braccio e con esso ricoverasse\nsotterra, né mai più riveder potesse né l'un né l'altro. Di\nche assai dolore e inestimabile sentiva, e per quello si\ndestò, e desta, come che lieta fosse veggendo che non così\nera come sognato avea, nondimeno l'entrò del sogno veduto\npaura. E per questo, volendo poi Gabriotto la seguente notte\nvenir da lei, quanto poté s'ingegnò di fare che la sera non\nvi venisse; ma pure, il suo voler vedendo, acciò che egli\nd'altro non sospecciasse, la seguente notte nel suo giardino\nil ricevette. E avendo molte rose bianche e vermiglie colte,\nper ciò che la stagione era, con lui a piè d'una bellissima\nfontana e chiara, che nel giardino era, a starsi se n'andò;\ne quivi, dopo grande e assai lunga festa insieme avuta,\nGabriotto la domandò qual fosse la cagione per che la venuta\ngli avea il dì davanti vietata. La giovane, raccontandogli\nil sogno da lei la notte davanti veduto e la suspizion presa\ndi quello, gliele contò.",
                                    "Gabriotto udendo questo se ne rise e disse che grande\nsciocchezza era porre ne' sogni alcuna fede, per ciò che o\nper soperchio di cibo o per mancamento di quello avvenieno,\ne esser tutti vani si vedeano ogni giorno; e appresso disse:\n“Se io fossi voluto andar dietro a' sogni, io non ci sarei\nvenuto, non tanto per lo tuo quanto per uno che io altressì\nquesta notte passata ne feci. Il qual fu che a me pareva\nessere in una bella e dilettevole selva e in quella andar\ncacciando e aver presa una cavriuola tanto bella e tanto\npiacevole quanto alcuna altra se ne vedesse giammai; e\npareami che ella fosse più che la neve bianca e in brieve\nspazio divenisse sì mia dimestica, che punto da me non si\npartiva. Tuttavia a me pareva averla sì cara, che, acciò che\nda me non si partisse, le mi pareva nella gola aver messo un\ncollar d'oro, e quella con una catena d'oro tener con le\nmani. E appresso questo mi pareva che, riposandosi questa\ncavriuola una volta e tenendomi il capo in seno, uscisse non\nso di che parte una veltra nera come carbone, affamata e\nspaventevole molto nell'apparenza, e verso me se ne venisse,\nalla quale niuna resistenza mi parea fare; per che egli mi\npareva che ella mi mettesse il muso in seno nel sinistro\nlato e quello tanto rodesse, che al cuor perveniva, il quale\npareva che ella mi strappasse per portarsel via. Di che io\nsentiva sì fatto dolore, che il mio sonno si ruppe, e desto\ncon la mano subitamente corsi a cercarmi il lato se niente\nv'avessi; ma mal non trovandomivi, mi feci beffe di me\nstesso che cercato v'avea. Ma che vuol questo per ciò dire?\nDe' così fatti e de' più spaventevoli assai n'ho già veduti,\nné per ciò cosa del mondo più né meno me n'è intervenuto; e\nper ciò lasciangli andare e pensiamo di darci buon tempo.”",
                                    "La giovane, per lo suo sogno assai spaventata, udendo\nquesto divenne troppo più; ma, per non esser cagione\nd'alcuno sconforto a Gabriotto, quanto più poté la sua paura\nnascose. E come che con lui, abbracciandolo e basciandolo\nalcuna volta e da lui essendo abbracciata e basciata, si\nsollazzasse, suspicando e non sappiendo che, più che l'usato\nspesse volte il riguardava nel volto e tal volta per lo\ngiardin riguardava se alcuna cosa nera vedesse venir\nd'alcuna parte.",
                                    "E in tal maniera dimorando, Gabriotto, gittato un gran\nsospiro, l'abbracciò e disse: “Oimè, anima mia, aiutami,\nché io muoio”, e così detto ricadde in terra sopra l'erba\ndel pratello.",
                                    "Il che veggendo la giovane e lui caduto ritirandosi in\ngrembo, quasi piagnendo disse: “O signor mio dolce, o che\nti senti tu?”",
                                    "Gabriotto non rispose, ma ansando forte e sudando tutto\ndopo non guari spazio passò della presente vita.",
                                    "Quanto questo fosse grave e noioso alla giovane che più che\nsé l'amava, ciascuna sel dee poter pensare. Ella il pianse\nassai e assai volte invano il chiamò; ma poi che pur\ns'accorse lui del tutto esser morto, avendolo per ogni parte\ndel corpo cercato e in ciascuna trovandolo freddo, non\nsappiendo che far né che dirsi, così lagrimosa come era e\npiena d'angoscia andò la sua fante a chiamare, la quale di\nquesto amor consapevole era, e la sua miseria e il suo\ndolore le dimostrò.",
                                    "E poi che miseramente insieme alquanto ebber pianto sopra\nil morto viso di Gabriotto, disse la giovane alla fante:\n“Poi che Idio m'ha tolto costui, io non intendo di più\nstare in vita; ma prima che io a uccidermi venga, vorre' io\nche noi prendessimo modo convenevole a servare il mio onore\ne il segreto amore tra noi stato, e che il corpo, del quale\nla graziosa anima s'è partita, fosse sepellito.”",
                                    "A cui la fante disse: “Figliuola mia, non dir di volerti\nuccidere, per ciò che, se tu l'hai qui perduto, uccidendoti\nanche nell'altro mondo il perderesti, per ciò che tu\nn'andresti in Inferno, là dove io son certa che la sua anima\nnon è andata, per ciò che buon giovane fu; ma molto meglio è\na confortarti e pensare d'aiutare con orazioni o con altro\nbene l'anima sua, se forse per alcun peccato commesso n'ha\nbisogno. Del sepellirlo è il modo presto qui in questo\ngiardino, il che niuna persona saprà giammai, per ciò che\nniun sa che egli mai ci venisse; e se così non vuogli,\nmettianlo qui fuori del giardino e lascianlo stare: egli\nsarà domattina trovato e portatone a casa sua e fatto\nsepellire da' suoi parenti.”",
                                    "La giovane, quantunque piena fosse d'amaritudine e\ncontinuamente piagnesse, pure ascoltava i consigli della sua\nfante; e alla prima parte non accordatasi, rispose alla\nseconda dicendo: “Già Dio non voglia che così caro giovane\ne cotanto da me amato e mio marito io sofferi che a guisa\nd'un cane sia sepellito o nella strada in terra lasciato.\nEgli ha avute le mie lagrime e in quanto io potrò egli avrà\nquelle de' suoi parenti, e già per l'animo mi va quello che\nnoi abbiamo in ciò a fare.”",
                                    "E prestamente per una pezza di drappo di seta, la quale\naveva in un suo forziere, la mandò; e venuta quella e in\nterra distesala, sù il corpo di Gabriotto vi posero, e\npostagli la testa sopra uno origliere e con molte lagrime\nchiusigli gli occhi e la bocca e fattagli una ghirlanda di\nrose e tutto da torno delle rose che colte avevano\nempiutolo, disse alla fante: “Di qui alla porta della sua\ncasa ha poca via; e per ciò tu e io, così come acconcio\nl'abbiamo, quivi il porteremo e dinanzi a essa il porremo.\nEgli non andrà guari di tempo che giorno fia e sarà ricolto;\ne come che questo a' suoi niuna consolazion sia, pure a me,\nnelle cui braccia egli è morto, sarà un piacere.”",
                                    "E così detto, da capo con abondantissime lagrime sopra il\nviso gli si gittò e per lungo spazio pianse; la qual molto\ndalla fante sollecitata, per ciò che il giorno se ne veniva,\ndirizzatasi, quello anello medesimo col quale da Gabriotto\nera stata sposata del dito suo trattosi, il mise nel dito di\nlui, con pianto dicendo: “Caro mio signore, se la tua anima\nora le mie lagrime vede e niuno conoscimento o sentimento\ndopo la partita di quella rimane a' corpi, ricevi\nbenignamente l'ultimo dono di colei la qual tu vivendo\ncotanto amasti”; e questo detto, tramortita adosso gli\nricadde.",
                                    "E dopo alquanto risentita e levatasi, con la fante insieme\npreso il drappo sopra il quale il corpo giaceva, con quello\ndel giardino uscirono e verso la casa di lui si dirizzaro. E\ncosì andando, per caso avvenne che dalla famiglia del\npodestà, che per caso andava a quella ora per alcuno\naccidente, furon trovate e prese col morto corpo.\nL'Andreuola, più di morte che di vita disiderosa, conosciuta\nla famiglia della signoria, francamente disse: “Io conosco\nchi voi siete e so che il volermi fuggire niente monterebbe;\nio son presta di venir con voi davanti alla signoria e che\nciò sia di raccontarle; ma niuno di voi sia ardito di\ntoccarmi, se io obediente vi sono, né da questo corpo alcuna\ncosa rimuovere, se da me non vuole essere accusato”; per\nche, sanza essere da alcun tocca, con tutto il corpo di\nGabriotto n'andò in palagio.",
                                    "La qual cosa il podestà sentendo, si levò e, lei nella\ncamera avendo, di ciò che intervenuto era s'informò; e fatto\nda certi medici riguardare se con veleno o altramenti fosse\nstato il buono uomo ucciso, tutti affermarono del no, ma che\nalcuna posta vicina al cuore gli s'era rotta, che affogato\nl'avea. Il quale, ciò udendo e sentendo costei in piccola\ncosa esser nocente, s'ingegnò di mostrar di donarle quello\nche vender non le potea, e disse, dove ella a' suoi piaceri\nacconsentir si volesse, la libererebbe. Ma non valendo\nquelle parole, oltre a ogni convenevolezza volle usar la\nforza: ma l'Andreuola, da sdegno accesa e divenuta\nfortissima, virilmente si difese, lui con villane parole e\naltiere ributtando indietro.",
                                    "Ma venuto il dì chiaro e queste cose essendo a messer Negro\ncontate, dolente a morte con molti de' suoi amici a palagio\nn'andò, e quivi d'ogni cosa dal podestà informato, dolendosi\ndomandò che la figliuola gli fosse renduta. Il podestà,\nvolendosi prima accusare egli della forza che fare l'avea\nvoluta che egli da lei accusato fosse, lodando prima la\ngiovane e la sua constanza, per approvar quella venne a dir\nciò che fatto avea; per la qual cosa, vedendola di tanta\nbuona fermezza, sommo amore l'avea posto; e dove a grado a\nlui, che suo padre era, e a lei fosse, non obstante che\nmarito avesse avuto di bassa condizione, volentieri per sua\ndonna la sposerebbe.",
                                    "In questo tempo che costoro così parlavano, l'Andreuola\nvenne in conspetto del padre e piagnendo gli si gittò\ninnanzi e disse: “Padre mio, io non credo che bisogni che\nio la istoria del mio ardire e della mia sciagura vi\nracconti, ché son certa che udita l'avete e sapetela; e per\nciò quanto più posso umilmente perdono vi domando del fallo\nmio, cioè d'avere senza vostra saputa chi più mi piacque\nmarito preso. E questo perdono non vi domando perché la vita\nmi sia perdonata ma per morire vostra figliuola e non vostra\nnemica”; e così piagnendo gli cadde a' piedi.",
                                    "Messer Negro, che antico era oramai e uomo di natura\nbenigno e amorevole, queste parole udendo cominciò a\npiagnere, e piagnendo levò la figliuola teneramente in piè e\ndisse: “Figliuola mia, io avrei avuto molto caro che tu\navessi avuto tal marito quale a te secondo il parer mio si\nconvenia, e se tu l'avevi tal preso quale egli ti piacea,\nquesto doveva anche a me piacere; ma l'averlo occultato\ndella tua poca fidanza mi fa dolere, e più ancora vedendotel\nprima aver perduto che io l'abbia saputo. Ma pur, poi che\ncosì è, quello che io per contentarti, vivendo egli,\nvolentieri gli avrei fatto, cioè onore sì come a mio genero,\nfacciaglisi alla morte”; e volto a' figliuoli e a' suo'\nparenti comandò loro che l'essequie s'apparecchiassero a\nGabriotto grandi e onorevoli.",
                                    "Eranvi in questo mezzo concorsi i parenti e le parenti del\ngiovane, che saputa avevano la novella, e quasi donne e\nuomini quanti nella città v'erano; per che, posto nel mezzo\ndella corte il corpo sopra il drappo dell'Andreuola e con\ntutte le sue rose, quivi non solamente da lei e dalle\nparenti di lui fu pianto ma publicamente quasi da tutte le\ndonne della città e da assai uomini; e non a guisa di\nplebeio ma di signore, tratto della corte publica, sopra gli\nomeri de' più nobili cittadini con grandissimo onore fu\nportato alla sepoltura. Quindi dopo alquanti dì, seguitando\nil podestà quello che adomandato avea, ragionandolo messer\nNegro alla figliuola, niuna cosa ne volle udire; ma,\nvolendole in ciò compiacere il padre, in un monistero assai\nfamoso di santità essa e la sua fante monache si renderono e\nonestamente poi in quello per molto tempo vissero.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "La Simona ama Pasquino; sono insieme in uno orto, Pasquino\nsi frega a' denti una foglia di salvia e muorsi: è presa la\nSimona, la quale volendo mostrare al giudice come morisse\nPasquino fregatasi una di quelle foglie a' denti similmente\nsi muore."
                                    }
                                },
                                "p": [
                                    "Panfilo era della sua novella diliberato, quando il re,\nnulla compassion mostrando all'Andreuola, riguardando Emilia\nsembianti le fé che a grado li fosse che essa a coloro che\ndetto aveano dicendo si continuasse; la quale senza alcuna\ndimora fare incominciò:",
                                    "–Care compagne, la novella detta da Panfilo mi tira a\ndoverne dire una in niuna cosa altra alla sua simile, se non\nche, come l'Andreuola nel giardino perdé l'amante, e così\ncolei di cui dir debbo; e similmente presa, come l'Andreuola\nfu, non con forza né con vertù ma con morte inoppinata si\ndiliberò dalla corte. E come altra volta tra noi è stato\ndetto, quantunque Amor volentieri le case de' nobili uomini\nabiti, esso per ciò non rifiuta lo 'mperio di quelle de'\npoveri, anzi in quelle sì alcuna volta le sue forze\ndimostra, che come potentissimo signore da' più ricchi si fa\ntemere. Il che, ancora che non in tutto, in gran parte\napparirà nella mia novella con la qual mi piace nella nostra\ncittà rientrare, della quale questo dì, diverse cose\ndiversamente parlando, per diverse parti del mondo\navvolgendoci cotanto allontanati ci siamo.",
                                    "Fu adunque, non è ancora gran tempo, in Firenze una giovane\nassai bella e leggiadra secondo la sua condizione, e di\npovero padre figliuola, la quale ebbe nome Simona: e\nquantunque le convenisse con le proprie braccia il pan che\nmangiar volea guadagnare e filando lana sua vita reggesse,\nnon fu per ciò di sì povero animo che ella non ardisse\nricevere amore nella sua mente, il quale con gli atti e con\nle parole piacevoli d'un giovinetto di non maggior peso di\nlei, che dando andava per un suo maestro lanaiuolo lana a\nfilare, buona pezza mostrato aveva di volervi entrare.\nRicevutolo adunque in sé col piacevole aspetto del giovane\nche l'amava, il cui nome era Pasquino, forte disiderando e\nnon attentando di far più avanti, filando a ogni passo di\nlana filata che al fuso avvolgeva mille sospiri più cocenti\nche fuoco gittava, di colui ricordandosi che a filar gliele\naveva data. Quegli dall'altra parte molto sollecito divenuto\nche ben si filasse la lana del suo maestro, quasi quella\nsola che la Simona filava, e non alcuna altra, tutta la tela\ndovesse compiere, più spesso che l'altre era sollecitata.\nPer che, l'un sollecitando e all'altra giovando d'esser\nsollecitata, avvenne che l'un più d'ardir prendendo che aver\nnon solea, e l'altra molta della paura e della vergogna\ncacciando che d'avere era usata, insieme a' piacer comuni si\ncongiunsono; li quali tanto all'una parte e all'altra\naggradirono, che, non che l'uno dall'altro aspettasse\nd'essere invitato a ciò, anzi a dovervi essere si faceva\nincontro l'uno all'altro invitando.",
                                    "E così questo lor piacer continuando d'un giorno in un\naltro e sempre più nel continuare accendendosi, avvenne che\nPasquino disse alla Simona che del tutto egli voleva che\nella trovasse modo di poter venire a un giardino, là dove\negli menar la voleva, acciò che quivi più a agio e con men\nsospetto potessero essere insieme. La Simona disse che le\npiaceva; e, dato a vedere al padre, una domenica dopo\nmangiare, che andar voleva alla perdonanza a San Gallo, con\nuna sua compagna chiamata la Lagina al giardino statole da\nPasquino insegnato se n'andò, dove lui insieme con un suo\ncompagno, che Puccino avea nome ma era chiamato lo Stramba,\ntrovò; e quivi fatto uno amorazzo nuovo tra lo Stramba e la\nLagina, essi a far de' lor piaceri in una parte del giardin\nsi raccolsero, e lo Stramba e la Lagina lasciarono in\nun'altra.",
                                    "Era in quella parte del giardino, dove Pasquino e la Simona\nandati se n'erano, un grandissimo e bel cesto di salvia: a\npiè della quale postisi a sedere e gran pezza sollazzatisi\ninsieme e molto avendo ragionato d'una merenda che in quello\norto a animo riposato intendevan di fare, Pasquino, al gran\ncesto della salvia rivolto, di quella colse una foglia e con\nessa s'incominciò a stropicciare i denti e le gengie,\ndicendo che la salvia molto ben gli nettava d'ogni cosa che\nsopr'essi rimasa fosse dopo l'aver mangiato. E poi che così\nalquanto fregati gli ebbe, ritornò in sul ragionamento della\nmerenda della qual prima diceva: né guari di spazio perseguì\nragionando, che egli s'incominciò tutto nel viso a cambiare,\ne appresso il cambiamento non stette guari che egli perdé la\nvista e la parola e in brieve egli si morì. Le quali cose la\nSimona veggendo, cominciò a piagnere e a gridare e a chiamar\nlo Stramba e la Lagina; li quali prestamente là corsi e\nveggendo Pasquino non solamente morto ma già tutto enfiato e\npieno d'oscure macchie per lo viso e per lo corpo divenuto,\nsubitamente gridò lo Stramba: “Ahi malvagia femina, tu\nl'hai avvelenato!” E fatto il romor grande, fu da molti che\nvicini al giardino abitavan sentito; li quali corsi al\nromore e trovando costui morto e enfiato e udendo lo Stramba\ndolersi e accusar la Simona che con inganno avvelenato\nl'avesse, e ella, per lo dolore del subito accidente che il\nsuo amante tolto avesse quasi di sé uscita, non sappiendosi\nscusare, fu reputato da tutti che così fosse come lo Stramba\ndiceva.",
                                    "Per la qual cosa presola, piagnendo ella sempre forte, al\npalagio del podestà ne fu menata. Quivi, prontando lo\nStramba e l'Atticiato e 'l Malagevole, compagni di Pasquino\nche sopravenuti erano, un giudice, senza dare indugio alla\ncosa, si mise a essaminarla del fatto; e non potendo\ncomprendere costei in questa cosa avere operata malizia né\nesser colpevole, volle, lei presente, vedere il morto corpo\ne il luogo e 'l modo da lei raccontatogli, per ciò che per\nle parole di lei nol comprendeva assai bene. Fattola adunque\nsenza alcun tumulto colà menare dove ancora il corpo di\nPasquino giaceva gonfiato come una botte, e egli appresso\nandatovi, maravigliatosi del morto, lei domandò come stato\nera. Costei, al cesto della salvia accostatasi e ogni\nprecedente istoria avendo raccontata, per pienamente dargli\na intendere il caso sopravenuto, così fece come Pasquino\navea fatto, una di quelle foglie di salvia fregatasi a'\ndenti. Le quali cose mentre che per lo Stramba e per\nl'Atticciato e per gli altri amici e compagni di Pasquino sì\ncome frivole e vane in presenzia del giudice erano\nschernite, e con più instanzia la sua malvagità accusata,\nniuna altra cosa per lor domandandosi se non che il fuoco\nfosse di così fatta malvagità punitore, la cattivella, che\ndal dolore del perduto amante e dalla paura della dimandata\npena dallo Stramba ristretta stava e per l'aversi la salvia\nfregata a' denti, in quel medesimo accidente cadde che prima\ncaduto era Pasquino, non senza gran maraviglia di quanti\neran presenti.",
                                    "O felici anime, alle quali in un medesimo dì adivenne il\nfervente amore e la mortal vita terminare! e più felici, se\ninsieme a un medesimo luogo n'andaste! e felicissime, se\nnell'altra vita s'ama e voi v'amate come di qua faceste! Ma\nmolto più felice l'anima della Simona innanzi tratto, quanto\nè al nostro giudicio che vivi dietro a lei rimasi siamo, la\ncui innocenzia non patì la fortuna che sotto la\ntestimonianza cadesse dello Stramba e dell'Atticiato e del\nMalagevole, forse scardassieri o più vili uomini, più onesta\nvia trovandole con pari sorte di morte al suo amante a\nsvilupparsi dalla loro infamia e a seguitar l'anima tanto da\nlei amata del suo Pasquino.",
                                    "Il giudice, quasi tutto stupefatto dell'accidente insieme\ncon quanti ve n'erano, non sappiendo che dirsi, lungamente\nsoprastette; poi, in miglior senno rivenuto, disse: “Mostra\nche questa salvia sia velenosa, il che della salvia non\nsuole avvenire. Ma acciò che ella alcuno altro offender non\npossa in simil modo, taglisi infino alle radici e mettasi\nnel fuoco.” La qual cosa colui che del giardino era\nguardiano in presenza del giudice faccendo, non prima\nabbattuto ebbe il gran cesto in terra, che la cagione della\nmorte de' due miseri amanti apparve. Era sotto il cesto di\nquella salvia una botta di maravigliosa grandezza, dal cui\nvenenifero fiato avvisarono quella salvia esser velenosa\ndivenuta. Alla qual botta non avendo alcuno ardire\nd'appressarsi, fattale dintorno una stipa grandissima, quivi\ninsieme con la salvia l'arsero: e fu finito il processo di\nmesser lo giudice sopra la morte di Pasquin cattivello.",
                                    "Il quale insieme con la sua Simona, così enfiati com'erano,\ndallo Stramba e dall'Atticciato e da Guccio Imbratta e dal\nMalagevole furono nella chiesa di San Paolo sepelliti, della\nquale per avventura erano popolani."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Girolamo ama la Salvestra: va costretto, a' prieghi della\nmadre, a Parigi; torna e truovala maritata; entrale di\nnascoso in casa e muorle allato; e portato in una chiesa\nmuore la Salvestra allato a lui."
                                    }
                                },
                                "p": [
                                    "Aveva la novella d'Emilia il fine suo, quando per\ncomandamento del re Neifile così cominciò:",
                                    "–Alcuni, al mio giudicio, valorose donne, sono li quali\npiù che l'altre genti si credon sapere e sanno meno; e per\nquesto non solamente a' consigli degli uomini ma ancora\ncontra la natura delle cose presummono d'opporre il senno\nloro; della quale presunzione già grandissimi mali sono\navvenuti e alcun bene non se ne vide giammai. E per ciò che\ntra l'altre naturali cose quella che meno riceve consiglio o\noperazione in contrario è amore, la cui natura è tale che\npiù tosto per se medesimo consumar si può che per\navvedimento alcun torre via, m'è venuto nell'animo di\nnarrarvi una novella d'una donna la quale, mentre che ella\ncercò d'esser più savia che a lei non s'apparteneva e che\nnon era e ancor che non sostenea la cosa in che studiava\nmostrare il senno suo, credendo dello innamorato cuor trarre\namore, il qual forse v'avevano messo le stelle, pervenne a\ncacciare a un'ora amore e l'anima del corpo al figliuolo.",
                                    "Fu adunque nella nostra città, secondo che gli antichi\nraccontano, un grandissimo mercatante e ricco, il cui nome\nfu Leonardo Sighieri, il quale d'una sua donna un figliuolo\nebbe chiamato Girolamo, appresso la natività del quale,\nacconci i suoi fatti ordinatamente, passò di questa vita. I\ntutori del fanciullo insieme con la madre di lui bene e\nlealmente le sue cose guidarono. Il fanciullo, crescendo co'\nfanciulli degli altri suoi vicini, più che con alcuno altro\ndella contrada con una fanciulla del tempo suo, figliuola\nd'un sarto, si dimesticò; e venendo più crescendo l'età,\nl'usanza si convertì in amore tanto e sì fiero, che Girolamo\nnon sentiva ben se non tanto quanto costei vedeva: e certo\nella non amava men lui che da lui amata fosse.",
                                    "La madre del fanciullo, di ciò avvedutasi, molte volte ne\ngli disse male e nel gastigò; e appresso co' tutori di lui,\nnon potendosene Girolamo rimanere, se ne dolfe, e come colei\nche si credeva per la gran ricchezza del figliuolo fare del\npruno un melrancio disse loro: “Questo nostro fanciullo, il\nquale appena ancora non ha quattordici anni, è sì innamorato\nd'una figliuola d'un sarto nostra vicina, che ha nome la\nSalvestra, che, se noi dinanzi non gliele leviamo, per\navventura egli la si prenderà un giorno, senza che alcuno il\nsappia, per moglie, e io non sarò mai poscia lieta, o egli\nsi consumerà per lei se a altrui la vedrà maritare; e per\nciò mi parrebbe che, per fuggir questo, voi il doveste in\nalcuna parte mandare lontano di qui ne' servigi del fondaco,\nper ciò che, dilungandosi da veder costei, ella gli uscirà\ndell'animo e potrengli poscia dare alcuna giovane ben nata\nper moglie.”",
                                    "I tutori dissero che la donna parlava bene e che essi ciò\nfarebbero a lor potere: e fattosi chiamare il fanciullo nel\nfondaco, gl'incominciò l'uno a dire assai amorevolmente:\n“Figliuol mio, tu se' ogimai grandicello: egli è ben fatto\nche tu incominci tu medesimo a vedere de' fatti tuoi; per\nche noi ci contenteremmo molto che tu andassi a stare a\nParigi alquanto, dove gran parte della tua ricchezza vedrai\ncome si traffica, senza che tu diventerai molto migliore e\npiù costumato e più da bene là che qui non faresti, veggendo\nquei signori e quei baroni e quei gentili uomini che vi sono\nassai e de' lor costumi apprendendo; poi te ne potrai qui\nvenire.”",
                                    "Il garzone ascoltò diligentemente e in brieve rispose\nniente volerne fare, per ciò che egli credeva così bene come\nun altro potersi stare a Firenze. I valenti uomini, udendo\nquesto, ancora con più parole il riprovarono; ma non potendo\ntrarne altra risposta alla madre il dissero. La quale\nfieramente di ciò adirata, non del non volere egli andare a\nParigi ma del suo innamoramento, gli disse una gran\nvillania; e poi, con dolci parole raumiliandolo, lo\nincominciò a lusingare e a pregar dolcemente che gli dovesse\npiacere di far quello che volevano i suoi tutori; e tanto\ngli seppe dire, che egli acconsentì di dovervi andare a\nstare uno anno e non più: e così fu fatto.",
                                    "Andato adunque Girolamo a Parigi fieramente innamorato,\nd'oggi in doman ne verrai, vi fu due anni tenuto; donde più\ninnamorato che mai tornatosene, trovò la sua Salvestra\nmaritata a un buon giovane che faceva le trabacche, di che\negli fu oltre misura dolente. Ma pur, veggendo che altro\nessere non poteva s'ingegnò di darsene pace: e spiato là\ndove ella stesse a casa, secondo l'usanza de' giovani\ninnamorati incominciò a passare davanti a lei, credendo che\nella non avesse lui dimenticato se non come egli aveva lei:\nma l'opera stava in altra guisa. Ella non si ricordava di\nlui se non come se mai non l'avesse veduto, e se pure alcuna\ncosa se ne ricordava sì mostrava il contrario. Di che in\nassai piccolo spazio di tempo il giovane s'accorse, e non\nsenza suo grandissimo dolore, ma nondimeno ogni cosa faceva\nche poteva per rientrarle nell'animo; ma niente parendogli\nadoperare, si dispose, se morir ne dovesse, di parlarle esso\nstesso.",
                                    "E da alcun vicino informatosi come la casa di lei stesse,\nuna sera che a vegghiare erano ella e 'l marito andati con\nlor vicini, nascosamente dentro v'entrò e nella camera di\nlei dietro a teli di trabacche che tesi v'erano si nascose;\ne tanto aspettò, che, tornati costoro e andatisene a letto,\nsentì il marito di lei adormentato, e là se ne andò dove\nveduto aveva che la Salvestra coricata s'era; e postale la\nsua mano sopra il petto pianamente disse: “O anima mia,\ndormi tu ancora?”",
                                    "La giovane, che non dormiva, volle gridare, ma il giovane\nprestamente disse: “Per Dio, non gridare, ché io sono il\ntuo Girolamo.”",
                                    "Il che udendo costei, tutta tremante disse: “Deh, per Dio,\nGirolamo, vattene: egli è passato quel tempo che alla nostra\nfanciullezza non si disdisse l'essere innamorati. Io sono,\ncome tu vedi, maritata; per la qual cosa più non sta bene a\nme d'attendere a altro uomo che al mio marito. Per che io ti\npriego per solo Idio che tu te ne vada, ché se mio marito ti\nsentisse, pogniamo che altro male non ne seguisse, sì ne\nseguirebbe che mai in pace né in riposo con lui viver\npotrei, dove ora amata da lui in bene e in tranquillità con\nlui mi dimoro.”",
                                    "Il giovane, udendo queste parole, sentì noioso dolore; e\nricordatole il passato tempo e 'l suo amore mai per\ndistanzia non menomato, e molti prieghi e promesse\ngrandissime mescolate, niuna cosa ottenne. Per che,\ndisideroso di morire, ultimamente la pregò che in merito di\ntanto amore ella sofferisse che egli allato a lei si\ncoricasse tanto che alquanto riscaldar si potesse, ché era\nagghiacciato aspettandola, promettendole che né le direbbe\nalcuna cosa né la toccherebbe, e come un poco riscaldato\nfosse se n'andrebbe. La Salvestra, avendo un poco compassion\ndi lui, con le condizioni date da lui il concedette.\nCoricossi adunque il giovane allato a lei senza toccarla: e\nraccolti in un pensiero il lungo amor portatole e la\npresente durezza di lei e la perduta speranza, diliberò di\npiù non vivere; e ristretti in sé gli spiriti, senza alcun\nmotto fare, chiuse le pugna allato a lei si morì.",
                                    "E dopo alquanto spazio la giovane maravigliandosi della sua\ncontenenza, temendo non il marito si svegliasse, cominciò a\ndire: “Deh, Girolamo, ché non te ne vai tu?” Ma non\nsentendosi rispondere, pensò lui essere adormentato: per\nche, stesa oltre la mano, acciò che si svegliasse il\ncominciò a tentare, e toccandolo il trovò come ghiaccio\nfreddo, di che ella si maravigliò forte; e toccatolo con più\nforza e sentendo che egli non si movea, dopo più ritoccarlo\ncognobbe che egli era morto: di che oltre modo dolente\nstette gran pezza senza saper che farsi. Alla fine prese\nconsiglio di volere in altrui persone tentar quello che il\nmarito dicesse da farne; e destatolo quello che\npresenzialmente a lui avvenuto era disse essere a un'altra\nintervenuto, e poi il domandò se a lei avvenisse che\nconsiglio ne prenderebbe. Il buono uomo rispose che a lui\nparrebbe che colui che morto fosse si dovesse chetamente\nriportare a casa sua e quivi lasciarlo, senza alcuna\nmalavoglienza alla donna portarne, la quale fallato non gli\npareva ch'avesse.",
                                    "Allora la giovane disse: “E così convien fare a noi”, e\npresagli la mano, gli fece toccare il morto giovane. Di che\negli tutto smarrito si levò sù: e, acceso un lume, senza\nentrar con la moglie in altre novelle, il morto corpo de'\nsuoi panni medesimi rivestito e senza alcuno indugio,\naiutandogli la sua innocenzia, levatoselo in su le spalle,\nalla porta della casa di lui nel portò e quivi il pose e\nlasciollo stare.",
                                    "E venuto il giorno e veduto costui davanti all'uscio suo\nmorto, fu fatto il romor grande, e spezialmente dalla madre;\ne cerco per tutto e riguardato e non trovatoglisi piaga né\npercossa alcuna per li medici, generalmente fu creduto lui\ndi dolore esser morto così come era. Fu adunque questo corpo\nportato in una chiesa, e quivi venne la dolorosa madre con\nmolte altre donne parenti e vicine, e sopra lui cominciaron\ndirottamente, secondo l'usanza nostra, a piagnere e a\ndolersi.",
                                    "E mentre il corrotto grandissimo si facea, il buono uomo,\nin casa cui morto era, disse alla Salvestra: “Deh, ponti\nalcun mantello in capo e va a quella chiesa dove Girolamo è\nstato recato e mettiti tralle donne e ascolterai quello che\ndi questo fatto si ragiona; e io farò il simigliante tra gli\nuomini, acciò che noi sentiamo se alcuna cosa contro a noi\nsi dicesse.” Alla giovane, che tardi era divenuta pietosa,\npiacque, sì come a colei che morto disiderava di veder colui\na cui vivo non avea voluto d'un sol bascio piacere; e\nandovvi.",
                                    "Maravigliosa cosa è a pensare quanto sieno difficili a\ninvestigare le forze d'amore! Quel cuore, il quale la lieta\nfortuna di Girolamo non aveva potuto aprire, la misera\nl'aperse, e l'antiche fiamme risuscitatevi tutte subitamente\nmutò in tanta pietà, come ella il viso morto vide, che sotto\nil mantel chiusa, tra donna e donna mettendosi, non ristette\nprima che al corpo fu pervenuta; e quivi, mandato fuori uno\naltissimo strido, sopra il morto giovane si gittò col suo\nviso, il quale non bagnò di molte lagrime, per ciò che prima\nnol toccò che, come al giovane il dolore la vita aveva\ntolta, così a costei tolse. Ma poi che, riconfortandola le\ndonne e dicendole che sù si levasse alquanto, non\nconoscendola ancora, e poi che ella non si levava, levar\nvolendola e immobile trovandola, pur sollevandola, a una ora\nlei essere la Salvestra e morta conobbero; di che tutte le\ndonne che quivi erano, vinte da doppia pietà,\nrincominciarono il pianto assai maggiore.",
                                    "Sparsesi fuor della chiesa tra gli uomini la novella: la\nquale pervenuta agli orecchi del marito di lei, che tra loro\nera, senza ascoltare consolazione o conforto da alcuno, per\nlungo spazio pianse; e poi a assai di quegli che v'erano\nraccontata la storia stata la notte di questo giovane e\ndella moglie, manifestamente per tutti si seppe la cagione\ndella morte di ciascuno, il che a tutti dolfe. Presa adunque\nla morta giovane e lei così ornata come s'acconciano i corpi\nmorti, sopra quel medesimo letto allato al giovane la posero\na giacere, e quivi lungamente pianta, in una medesima\nsepoltura furono sepelliti amenduni: e loro, li quali amor\nvivi non aveva potuti congiugnere, la morte congiunse con\ninseparabile compagnia.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Messer Guglielmo Rossiglione dà a mangiare alla moglie sua\nil cuore di messer Guiglielmo Guardastagno ucciso da lui e\namato da lei; il che ella sappiendo poi, si gitta da un'alta\nfinestra in terra e muore, e col suo amante è sepellita."
                                    }
                                },
                                "p": [
                                    "Essendo la novella di Neifile finita, non senza aver gran\ncompassion messa in tutte le sue compagne, il re, il quale\nnon intendeva di guastare il privilegio di Dioneo, non\nessendovi altri a dire, incominciò:",
                                    "–Èmmisi parata dinanzi, pietose donne, una novella alla\nqual, poi che così degl'infortunati casi d'amore vi duole,\nvi converrà non meno di compassione avere che alla passata,\nper ciò che da più furono coloro a' quali ciò che io dirò\navvenne e con più fiero accidente che quegli de' quali è\nparlato.",
                                    "Dovete adunque sapere che, secondo che raccontano i\nprovenzali, in Provenza furon già due nobili cavalieri, de'\nquali ciascuno e castella e vassalli aveva sotto di sé: e\naveva l'un nome messer Guiglielmo Rossiglione e l'altro\nmesser Guiglielmo Guardastagno. E perciò che l'uno e l'altro\nera prod'uomo molto nell'arme, s'armavano assai e in costume\navean d'andar sempre a ogni torneamento o giostra o altro\nfatto d'arme insieme e vestiti d'una assisa. E come che\nciascun dimorasse in un suo castello e fosse l'uno\ndall'altro lontano ben diece miglia, pure avvenne che,\navendo messer Guiglielmo Rossiglione una bellissima e vaga\ndonna per moglie, messer Guiglielmo Guardastagno fuor di\nmisura, non obstante l'amistà e la compagnia che era tra\nloro, s'innamorò di lei e tanto or con uno atto or con un\naltro fece, che la donna se n'accorse; e conoscendolo per\nvalorosissimo cavaliere le piacque e cominciò a porre amore\na lui, in tanto che niuna cosa più che lui disiderava o\namava, né altro attendeva che da lui esser richesta: il che\nnon guari stette che adivenne, e insieme furono una volta e\naltra amandosi forte.",
                                    "E men discretamente insieme usando, avvenne che il marito\nse n'accorse e forte ne sdegnò, in tanto che il grande amore\nche al Guardastagno portava in mortale odio convertì; ma\nmeglio il seppe tener nascoso che i due amanti non avevan\nsaputo tenere il loro amore, e seco diliberò del tutto\nd'ucciderlo. Per che, essendo il Rossiglione in questa\ndisposizione, sopravenne che un gran torneamento si bandì in\nFrancia; il che il Rossiglione incontanente significò al\nGuardastagno e mandogli a dire che, se a lui piacesse, da\nlui venisse e insieme diliberrebbono se andar vi volessono e\ncome. Il Guardastagno lietissimo rispose che senza fallo il\ndì seguente andrebbe a cenar con lui.",
                                    "Il Rossiglione, udendo questo, pensò il tempo esser venuto\nda poterlo uccidere; e armatosi, il dì seguente con alcun\nsuo famigliare montò a cavallo e forse un miglio fuori del\nsuo castello in un bosco si ripuose in aguato donde doveva\nil Guardastagno passare. E avendolo per un buono spazio\natteso, venir lo vide disarmato con due famigliari appresso\ndisarmati, sì come colui che di niente da lui si guardava; e\ncome in quella parte il vide giunto dove voleva, fellone e\npieno di maltalento, con una lancia sopra mano gli uscì\nadosso gridando: “Traditor, tu se' morto!”, e il così dire\ne il dargli di questa lancia per lo petto fu una cosa. Il\nGuardastagno, senza potere alcuna difesa fare o pur dire una\nparola, passato di quella lancia cadde e poco appresso morì.\nI suoi famigliari, senza aver conosciuto chi ciò fatto\ns'avesse, voltate le teste de' cavalli, quanto più poterono\nsi fuggirono verso il castello del lor signore. Il\nRossiglione, smontato, con un coltello il petto del\nGuardastagno aprì e con le proprie mani il cuor gli trasse,\ne quel fatto avviluppare in un pennoncello di lancia,\ncomandò a un de' suoi famigliari che nel portasse; e avendo\na ciascun comandato che niun fosse tanto ardito, che di\nquesto facesse parola, rimontò a cavallo e essendo già notte\nal suo castello se ne tornò.",
                                    "La donna, che udito aveva il Guardastagno dovervi esser la\nsera a cena e con disidero grandissimo l'aspettava, non\nvedendol venir si maravigliò forte e al marito disse: “E\ncome è così, messer, che il Guardastagno non è venuto?”",
                                    "A cui il marito disse: “Donna, io ho avuto da lui che egli\nnon ci può essere di qui domane”, di che la donna un poco\nturbatetta rimase.",
                                    "Il Rossiglione, smontato, si fece chiamare il cuoco e gli\ndisse: “Prenderai quel cuor di cinghiare e fa che tu ne\nfacci una vivandetta la migliore e la più dilettevole a\nmangiar che tu sai; e quando a tavola sarò, me la manda in\nuna scodella d'argento.” Il cuoco, presolo e postavi tutta\nl'arte e tutta la sollecitudine sua, minuzzatolo e messevi\ndi buone spezie assai, ne fece un manicaretto troppo buono.",
                                    "Messer Guiglielmo, quando tempo fu, con la sua donna si\nmise a tavola. La vivanda venne, ma egli, per lo maleficio\nda lui commesso nel pensiero impedito, poco mangiò. Il cuoco\ngli mandò il manicaretto, il quale egli fece porre davanti\nalla donna, sé mostrando quella sera svogliato, e lodogliele\nmolto. La donna, che svogliata non era, ne cominciò a\nmangiare e parvele buono; per la qual cosa ella il mangiò\ntutto.",
                                    "Come il cavaliere ebbe veduto che la donna tutto l'ebbe\nmangiato, disse: “Donna, chente v'è paruta questa\nvivanda?”",
                                    "La donna rispose: “Monsignore, in buona fé ella m'è\npiaciuta molto.”",
                                    "“Se m'aiti Idio, “ disse il cavaliere “io il vi credo, né\nme ne maraviglio se morto v'è piaciuto ciò che vivo più che\naltra cosa vi piacque.”",
                                    "La donna, udito questo, alquanto stette; poi disse: “Come?\nche cosa è questa che voi m'avete fatta mangiare?”",
                                    "Il cavalier rispose: “Quello che voi avete mangiato è\nstato veramente il cuore di messer Guiglielmo Guardastagno,\nil qual voi come disleal femina tanto amavate; e sappiate di\ncerto che egli è stato desso, per ciò che io con queste mani\ngliele strappai, poco avanti che io tornassi, del petto.”",
                                    "La donna, udendo questo di colui cui ella più che altra\ncosa amava, se dolorosa fu non è da dimandare; e dopo\nalquanto disse: “Voi faceste quello che disleale e malvagio\ncavalier dee fare; ché se io, non isforzandomi egli, l'avea\ndel mio amor fatto signore e voi in questo oltraggiato, non\negli ma io ne doveva la pena portare. Ma unque a Dio non\npiaccia che sopra a così nobil vivanda, come è stata quella\ndel cuore d'un così valoroso e così cortese cavaliere come\nmesser Guiglielmo Guardastagno fu, mai altra vivanda vada!”",
                                    "E levata in piè, per una finestra, la quale dietro a lei\nera, indietro senza altra diliberazione si lasciò cadere. La\nfinestra era molto alta da terra, per che, come la donna\ncadde, non solamente morì ma quasi tutta si disfece. Messer\nGuiglielmo, vedendo questo, stordì forte e parvegli aver mal\nfatto; e temendo egli de' paesani e del conte di Proenza,\nfatti sellare i cavalli, andò via.",
                                    "La mattina seguente fu saputo per tutta la contrata come\nquesta cosa era stata: per che da quegli del castello di\nmesser Guiglielmo Guardastagno e da quegli ancora del\ncastello della donna, con grandissimo dolore e pianto,\nfurono i due corpi ricolti e nella chiesa del castello\nmedesimo della donna in una medesima sepoltura fur posti, e\nsopr'essa scritti versi significanti chi fosser quegli che\ndentro sepolti v'erano, e il modo e la cagione della lor\nmorte.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "La moglie d'un medico per morto mette un suo amante\nadoppiato in una arca, la quale con tutto lui due usurari se\nne portano in casa; questi si sente, è preso per ladro; la\nfante della donna racconta alla signoria sé averlo messo\nnell'arca dagli usurieri imbolata, laonde egli scampa dalle\nforche e i prestatori d'avere l'arca furata son condennati\nin denari."
                                    }
                                },
                                "p": [
                                    "Solamente a Dioneo, avendo già il re fatto fine al suo\ndire, restava la sua fatica; il quale ciò conoscendo, e già\ndal re essendogli imposto, incominciò:",
                                    "–Le miserie degl'infelici amori raccontate, non che a voi,\ndonne, ma a me hanno già contristati gli occhi e 'l petto,\nper che io sommamente disiderato ho che a capo se ne\nvenisse. Ora, lodato sia Idio, che finite sono (salvo se io\nnon volessi a questa malvagia derrata fare una mala giunta,\ndi che Idio mi guardi), senza andar più dietro a così\ndolorosa materia, da alquanto più lieta e migliore\nincomincerò, forse buono indizio dando a ciò che nella\nseguente giornata si dee raccontare.",
                                    "Dovete adunque sapere, bellissime giovani, che ancora non è\ngran tempo che in Salerno fu un grandissimo medico in\ncirugia, il cui nome fu maestro Mazzeo della Montagna. Il\nquale, già all'ultima vecchiezza venuto, avendo presa per\nmoglie una bella e gentil giovane della sua città, di nobili\nvestimenti e ricchi e d'altre gioie e tutto ciò che a una\ndonna può piacere meglio che altra della città teneva\nfornita; vero è che ella il più del tempo stava infreddata,\nsì come colei che nel letto era male dal maestro tenuta\ncoperta. Il quale, come messer Riccardo di Chinzica, di cui\ndicemmo, alla sua insegnava le feste, così costui a costei\nmostrava che il giacere con una donna una volta si penava a\nristorar non so quanti dì, e simili ciance; di che ella\nviveva pessimamente contenta.",
                                    "E sì come savia e di grande animo, per potere quello da\ncasa risparmiare, si dispose di gittarsi alla strada e voler\nlogorar dell'altrui; e più e più giovani riguardati, alla\nfine uno ne le fu all'animo, nel quale ella pose tutta la\nsua speranza, tutto il suo animo e tutto il ben suo. Di che\nil giovane accortosi, e piacendogli forte, similmente in lei\ntutto il suo amor rivolse. Era costui chiamato Ruggieri\nd'Aieroli, di nazion nobile ma di cattiva vita e di\nbiasimevole stato, in tanto che parente né amico lasciato\ns'avea che ben gli volesse o che il volesse vedere; e per\ntutto Salerno di ladronecci e d'altre vilissime cattività\nera infamato, di che la donna poco curò, piacendogli esso\nper altro; e con una sua fante tanto ordinò, che insieme\nfurono. E poi che alquanto diletto preso ebbero, la donna\ngli cominciò a biasimare la sua passata vita e a pregarlo\nche, per amor di lei, di quelle cose si rimanesse; e a\ndargli materia di farlo lo incominciò a sovenire quando\nd'una quantità di denari e quando d'un'altra.",
                                    "E in questa maniera perseverando insieme assai\ndiscretamente, avvenne che al medico fu messo tralle mani\nuno infermo, il quale aveva guasta l'una delle gambe: il cui\ndifetto avendo il maestro veduto, disse a' suoi parenti che,\ndove uno osso fracido il quale aveva nella gamba non gli si\ncavasse, a costui si convenia del tutto o tagliar tutta la\ngamba o morire, e a trargli l'osso potrebbe guerire, ma che\negli altro che per morto nol prenderebbe; a che accordatisi\ncoloro a' quali apparteneva, per così gliele diedero. Il\nmedico, avvisando che l'infermo senza essere adoppiato non\nsosterrebbe la pena né si lascerebbe medicare, dovendo\nattendere in sul vespro a questo servigio, fé la mattina\nd'una sua certa composizione stillare una acqua la quale\nl'avesse, bevendola, tanto a far dormire quanto esso\navvisava di doverlo poter penare a curare; e quella\nfattasene venire a casa, nella sua camera la pose senza dire\na alcuno ciò che si fosse.",
                                    "Venuta l'ora del vespro, dovendo il maestro andare a\ncostui, gli venne un messo da certi suoi grandissimi amici\nd'Amalfi che egli non dovesse lasciar per cosa alcuna che\nincontanente là non andasse, per ciò che una gran zuffa\nstata v'era, di che molti v'erano stati fediti. Il medico,\nprolungata nella seguente mattina la cura della gamba,\nsalito in su una barchetta n'andò a Amalfi; per la qual cosa\nla donna, sappiendo lui la notte non dovere tornare a casa,\ncome usata era, occultamente si fece venir Ruggieri e nella\nsua camera il mise e dentro il vi serrò infino a tanto che\ncerte altre persone della casa s'andassero a dormire.",
                                    "Standosi adunque Ruggier nella camera e aspettando la\ndonna, avendo o per fatica il dì durata o per cibo salato\nche mangiato avesse o forse per usanza una grandissima sete,\ngli venne nella finestra veduta questa guastadetta d'acqua\nla quale il medico per lo 'nfermo aveva fatta, e credendola\nacqua da bere, a bocca postalasi, tutta la bevé: né stette\nguari che un gran sonno il prese, e fusi adormentato. La\ndonna come prima poté nella camera se ne venne, e trovato\nRuggier dormendo lo 'ncominciò a tentare e a dire con\nsommessa voce che sù si levasse; ma questo era niente, egli\nnon rispondeva né si movea punto; per che la donna alquanto\nturbata con più forza il sospinse dicendo: “Leva sù,\ndormiglione, ché, se tu volevi dormire, tu te ne dovevi\nandare a casa tua e non venir qui.”",
                                    "Ruggieri, così sospinto, cadde a terra d'una cassa sopra la\nquale era, né altra vista d'alcun sentimento fece che\navrebbe fatto un corpo morto; di che la donna, alquanto\nspaventata, il cominciò a voler rilevare e a menarlo più\nforte e a prenderlo per lo naso e a tirarlo per la barba, ma\ntutto era nulla: egli aveva a buona caviglia legato l'asino.\nPer che la donna cominciò a temere non fosse morto, ma pure\nancora gl'incominciò a strignere agramente le carni e a\ncuocerlo con una candela accesa, ma niente era; per che\nella, che medica non era come che medico fosse il marito,\nsenza alcun fallo lui credette esser morto; per che,\namandolo sopra ogni altra cosa come facea, se fu dolorosa\nnon è da domandare; e non osando far romore, tacitamente\nsopra lui cominciò a piagnere e a dolersi di così fatta\ndisaventura.",
                                    "Ma dopo alquanto, temendo la donna di non aggiugnere al suo\ndanno vergogna, pensò che senza alcuno indugio da trovare\nera modo come lui morto si traesse di casa; né a ciò\nsappiendosi consigliare, tacitamente chiamò la sua fante e\nla sua disaventura mostratale le chiese consiglio. La fante,\nmaravigliandosi forte e tirandolo ancora ella e strignendolo\ne senza sentimento vedendolo, quel disse che la donna dicea,\ncioè veramente lui esser morto, e consigliò che da metterlo\nfuori di casa era.",
                                    "A cui la donna disse: “E dove il potrem noi porre, che\negli non si suspichi domattina, quando veduto sarà, che di\nqua entro sia stato tratto?”",
                                    "A cui la fante rispose: “Madonna, io vidi questa sera al\ntardi di rimpetto alla bottega di questo legnaiuolo nostro\nvicino un'arca non troppo grande, la quale, se il maestro\nnon ha riposta in casa, verrà troppo in concio a' fatti\nnostri, per ciò che dentro vel potrem mettere e dargli due o\ntre colpi d'un coltello e lasciarlo stare. Chi in quella il\ntroverà, non so perché più di qua entro che d'altronde vi\nsel creda messo; anzi si crederà, per ciò che malvagio\ngiovane è stato, che, andando a fare alcun male, da alcun\nsuo nemico sia stato ucciso e poi messo nell'arca.”",
                                    "Piacque alla donna il consiglio della fante, fuor che di\ndargli alcuna fedita, dicendo che non le potrebbe per cosa\ndel mondo sofferir l'animo di ciò fare: e mandolla a vedere\nse quivi fosse l'arca dove veduta l'avea; la qual tornò e\ndisse di sì. La fante adunque, che giovane e gagliarda era,\ndalla donna aiutata sopra le spalle si pose Ruggieri, e\nandando la donna innanzi a guardar se persona venisse,\nvenute all'arca dentro vel misero e richiusala il lasciarono\nstare.",
                                    "Erano di quei dì alquanto più oltre tornati in una casa due\ngiovani li quali prestavano a usura: e volonterosi di\nguadagnare assai e di spender poco, avendo bisogno di\nmasserizie, il dì davanti avean quella arca veduta e insieme\nposto che, se la notte vi rimanesse, di portarnela in casa\nloro. E venuta la mezzanotte, di casa usciti, trovandola,\nsenza entrare in altro raguardamento prestamente, ancora che\nlor gravetta paresse, ne la portarono in casa loro e\nallogaronla allato a una camera dove lor femine dormivano,\nsenza curarsi d'acconciarla troppo appunto allora; e\nlasciatala stare se n'andarono a dormire.",
                                    "Ruggieri, il quale grandissima pezza dormito avea e già\naveva digesto il beveraggio e la vertù di quel consumata,\nessendo vicino a matutin si destò: e come che rotto fosse il\nsonno e' sensi avessero la loro vertù recuperata, pur gli\nrimase nel cerebro una stupefazione la quale non solamente\nquella notte ma poi parecchie dì il tenne stordito; e aperti\ngli occhi e non veggendo alcuna cosa e sparte le mani in qua\ne in là, in questa arca trovandosi cominciò a smemorare e a\ndir seco: “Che è questo? dove sono io? dormo io? o son\ndesto? Io pur mi ricordo che questa sera io venni nella\ncamera della mia donna, e ora mi pare essere in una arca.\nQuesto che vuol dire? Sarebbe il medico tornato o altro\naccidente sopravenuto, per lo quale la donna, dormendo io,\nqui m'avesse nascoso? Io il credo, e fermamente così serà.”",
                                    "E per questo cominciò a star cheto e a ascoltare se alcuna\ncosa sentisse; e così gran pezza dimorato, stando anzi a\ndisagio che no nell'arca che era piccola e dogliendogli il\nlato in su il quale era, in su l'altro volger vogliendosi sì\ndestramente il fece, che, dato delle reni nell'un de' lati\ndell'arca, la quale non era stata posta sopra luogo iguali,\nla fé piegare e appresso cadere; e cadendo fece un gran\nromore, per lo quale le femine che ivi allato dormivano si\ndestarono e ebber paura e per paura tacettono.",
                                    "Ruggieri per lo cader dell'arca dubitò forte, ma sentendola\nper lo cadere aperta volle avanti, se altro avvenisse,\nesserne fuori che starvi dentro. E tra che egli non sapeva\ndove si fosse e una cosa e un'altra, cominciò a andar\nbrancolando per la casa per sapere se scala o porta trovasse\ndonde andarsene potesse. Il qual brancolare sentendo le\nfemine che deste erano, cominciarono a dire: “Chi è là?”\nRuggieri, non conoscendo la boce, non rispondea: per che le\nfemine cominciarono a chiamare i due giovani, li quali, per\nciò che molto vegghiato aveano, dormivan forte né sentivano\nd'alcuna di queste cose niente. Laonde le femine più paurose\ndivenute, levatesi e fattesi a certe finestre, cominciarono\na gridare “Al ladro, al ladro!”: per la qual cosa per\ndiversi luoghi più de' vicini, chi su per li tetti e chi per\nuna parte e chi per un'altra, corsono e entrar nella casa, e\ni giovani similmente desti a questo romor si levarono.",
                                    "E Ruggieri, il quale quivi vedendosi, quasi di sé per\nmaraviglia uscito, né da qual parte fuggir si dovesse o\npotesse vedea, preso dierono nelle mani della famiglia del\nrettor della terra, la qual quivi già era al romor corsa; e\ndavanti al rettor menatolo, per ciò che malvagissimo era da\ntutti tenuto, senza indugio messo al martorio confessò nella\ncasa del prestatore essere per imbolare entrato; per che il\nrettore pensò di doverlo senza troppo indugio fare impiccar\nper la gola.",
                                    "La novella fu la mattina per tutto Salerno che Ruggieri era\nstato preso a imbolare in casa de' prestatori; il che la\ndonna e la sua fante udendo, di tanta maraviglia e di sì\nnuova fur piene, che quasi eran vicine di far credere a se\nmedesime che quello che fatto avevan la notte passata non\nl'avesser fatto ma avesser sognato di farlo: e oltre a\nquesto del pericolo nel quale Ruggieri era la donna sentiva\nsì fatto dolore, che quasi n'era per impazzare. Non guari\nappresso la mezza terza il medico, tornato da Amalfi,\ndomandò che la sua acqua gli fosse recata, per ciò che\nmedicare voleva il suo infermo; e trovandosi la guastadetta\nvota, fece un gran romore che niuna cosa in casa sua durar\npoteva in istato.",
                                    "La donna, che da altro dolore stimolata era, rispose\nadirata dicendo: “Che direste voi, maestro, d'una gran\ncosa, quando d'una guastadetta d'acqua versata fate sì gran\nromore? Non se ne truova egli più al mondo?”",
                                    "A cui il maestro disse: “Donna, tu avvisi che quella fosse\nacqua chiara; non è così, anzi era un'acqua lavorata da far\ndormire”, e contolle per che cagion fatta l'avea.",
                                    "Come la donna ebbe questo udito, così s'avisò che Ruggieri\nquella avesse beuta e per ciò loro fosse paruto morto, e\ndisse: “Maestro, noi nol sapavamo, e per ciò rifatevi\ndell'altra.” Il maestro, veggendo che altro esser non\npoteva, fece far della nuova.",
                                    "Poco appresso la fante, che per comandamento della donna\nera andata a saper quello che di Ruggier si dicesse, tornò e\ndissele: “Madonna, di Ruggier dice ogn'uom male, né, per\nquello che io abbia potuto sentire, amico né parente alcuno\nè che per aiutarlo levato si sia o si voglia levare; e\ncredesi per fermo che domane lo stradicò il farà impiccare.\nE oltre a questo vi vo' dire una nuova cosa, che egli mi\npare aver compreso come egli in casa de' prestator\npervenisse: e udite come. Voi sapete bene il legnaiulo di\nrimpetto al quale era l'arca dove noi il mettemmo; egli era\ntesté con uno, di cui mostra che quella arca fosse, alla\nmaggior quistion del mondo, ché colui domandava i denari\ndell'arca sua e il maestro rispondeva che egli non aveva\nvenduta l'arca, anzi gli era la notte stata imbolata. Al\nquale colui diceva: ‘Non è così, anzi l'hai venduta alli due\ngiovani prestatori, sì come essi stanotte mi dissero quando\nin casa loro la vidi allora che fu preso Ruggieri.’ A cui il\nlegnaiuolo disse: ‘Essi mentono, per ciò che mai io non la\nvendei loro ma essi questa notte passata me l'avranno\nimbolata; andiamo a loro.’ E sì se ne andarono di concordia\na casa i prestatori, e io me ne son qui venuta; e come voi\npotete vedere, io comprendo che in cotal guisa Ruggieri là\ndove trovato fu transportato fosse: ma come quivi si\nrisuscitasse, non so vedere io.”",
                                    "La donna allora comprendendo ottimamente come il fatto\nstava, disse alla fante ciò che dal medico udito aveva e\npregolla che allo scampo di Ruggieri dovesse dare aiuto, sì\ncome colei che, volendo, a un'ora poteva Ruggieri scampare e\nservare l'onor di lei.",
                                    "La fante disse: “Madonna, insegnatemi come, e io farò\nvolentieri ogni cosa.”",
                                    "La donna, sì come colei alla quale strignevano i cintolini,\ncon subito consiglio avendo avvisato ciò che da fare era,\nordinatamente di quello la fante informò.",
                                    "La quale primieramente se n'andò al medico e piagnendo\ngl'incominciò a dire: “Messere, a me conviene domandarvi\nperdono d'un gran fallo il quale verso di voi ho commesso.”",
                                    "Disse il maestro: “E di che?”",
                                    "E la fante, non restando di lagrimar, disse: “Messer, voi\nsapete che giovane Ruggieri d'Aieroli sia, al quale,\npiaccendogli io, tra per paura e per amor mi convenne\nuguanno divenire amica; e sappiendo egli iersera che voi non\nc'eravate, tanto mi lusingò, che io in casa vostra nella mia\ncamera a dormir meco il menai, e avendo egli sete né io\navendo ove più tosto ricorrere o per acqua o per vino, non\nvolendo che la vostra donna, la quale in sala era, mi\nvedesse, ricordandomi che nella vostra camera una\nguastadetta d'acqua aveva veduta, corsi per quella e sì\ngliele diedi bere e la guastada riposi donde levata l'aveva;\ndi che io truovo che voi in casa un gran romor n'avete\nfatto. E certo io confesso che io feci male; ma chi è colui\nche alcuna volta mal non faccia? Io ne son molto dolente\nd'averlo fatto; non pertanto, per questo e per quello che\npoi ne seguì, Ruggieri n'è per perdere la persona, per che\nio quanto più posso vi priego che voi mi perdoniate e mi\ndiate licenzia che io vada a aiutare, in quello che per me\nsi potrà, Ruggieri.”",
                                    "Il medico udendo costei, con tutto che ira avesse,\nmotteggiando rispose: “Tu te n'hai data la perdonanza tu\nstessa, per ciò che, dove tu credesti questa notte un\ngiovane avere che molto bene il pilliccion ti scotesse,\navesti un dormiglione; e per ciò va e procaccia la salute\ndel tuo amante e per innanzi ti guarda di più in casa non\nmenarlo, ché io ti pagherei di questa volta e di quella.”",
                                    "Alla fante per la prima broccata parendo aver ben\nprocacciato, quanto più tosto poté se n'andò alla prigione\ndove Ruggieri era e tanto il prigionier lusingò, che egli\nlasciò a Ruggier favellare; la quale, poi che informato\nl'ebbe di ciò che risponder dovesse allo stradicò se scampar\nvolesse, tanto fece che allo stradicò andò davanti.",
                                    "Il quale, prima che ascoltar la volesse, per ciò che fresca\ne gagliarda era, volle una volta attaccar l'uncino alla\ncristianella di Dio, e ella, per essere meglio udita, non ne\nfu punto schifa; e dal macinio levatasi disse: “Messere,\nvoi avete qui Ruggieri d'Aieroli preso per ladro, e non è\ncosì il vero.” E cominciatasi dal capo gli contò la storia\ninfin la fine, come ella, sua amica, in casa il medico\nmenato l'avea e come gli avea data bere l'acqua adoppiata\nnon conoscendola, e come per morto l'avea nell'arca messo; e\nappresso questo ciò che tra 'l maestro legnaiuolo e il\nsignor dell'arca aveva udito gli disse, per quello\nmostrandogli come in casa i prestatori fosse pervenuto\nRuggieri.",
                                    "Lo stradicò, veggendo che leggier cosa era a ritrovare se\nciò fosse vero, prima il medico domandò se vero fosse\ndell'acqua, e trovò che così era stato: e appresso fatti\nrichiedere il legnaiuolo e colui di cui stata era l'arca e'\nprestatori, dopo molte novelle trovò li prestatori la notte\npassata aver l'arca imbolata e in casa messalasi.\nUltimamente mandò per Ruggieri, e domandatolo dove la sera\ndinanzi albergato fosse, rispose che dove albergato si fosse\nnon sapeva ma ben si ricordava che andato era a albergare\ncon la fante del maestro Mazzeo, nella camera della quale\naveva bevuta acqua per gran sete ch'avea, ma che poi di lui\nstato si fosse, se non quando in casa i prestatori\ndestandosi s'era trovato in una arca, egli non sapea. Lo\nstradicò, queste cose udendo e gran piacer pigliandone, e\nalla fante e a Ruggieri e al legnaiuolo e a' prestatori più\nvolte ridir la fece.",
                                    "Alla fine, cognoscendo Ruggieri essere innocente,\ncondannati i prestatori che imbolata avevan l'arca in diece\nonce, liberò Ruggieri; il che quanto a lui fosse caro, niun\nne domandi, e alla sua donna fu carissimo oltre misura. La\nqual poi con lui insieme e con la cara fante, che dare gli\naveva voluto delle coltella, più volte rise e ebbe festa, il\nloro amore e il loro sollazzo sempre continuando di bene in\nmeglio: il che vorrei che così a me avvenisse ma non d'esser\nmesso nell'arca.–"
                                ]
                            },
                            {
                                "@n": "Conclusione",
                                "p": [
                                    "Se le prime novelle li petti delle vaghe donne avevano\ncontristati, questa ultima di Dioneo le fece ben tanto\nridere, e spezialmente quando disse lo stradicò aver\nl'uncino attaccato, che esse si poterono della compassione\navuta dell'altre ristorare. Ma veggendo il re che il sole\ncominciava a farsi giallo e il termine della sua signoria\nera venuto, con assai piacevoli parole alle belle donne si\nscusò di ciò che fatto avea, cioè d'aver fatto ragionare di\nmateria così fiera come è quella della infelicità degli\namanti; e fatta la scusa, in piè si levò e della testa si\ntolse la laurea, e aspettando le donne a cui porre la\ndovesse, piacevolemente sopra il capo biondissimo della\nFiammetta la pose dicendo:–Io pongo a te questa corona sì\ncome a colei la quale meglio dell'aspra giornata d'oggi, che\nalcuna altra, con quella di domane queste nostre compagne\nracconsolar saprai.–",
                                    "La Fiammetta, li cui capelli eran crespi, lunghi e d'oro e\nsopra li candidi e dilicati omeri ricadenti e il viso\nritondetto con un color vero di bianchi gigli e di vermiglie\nrose mescolati tutto splendido, con due occhi in testa che\nparean d'un falcon pellegrino e con una boccuccia piccolina\nli cui labbri parevan due rubinetti, sorridendo rispose:–\nFilostrato, e io la prendo volentieri; e acciò che meglio\nt'aveggi di quel che fatto hai, infino a ora voglio e\ncomando che ciascun s'apparecchi di dover doman ragionare di\nciò che a alcuno amante, dopo alcuni fieri o sventurati\naccidenti, felicemente avvenisse.–La qual proposizione a\ntutti piacque: e essa, fattosi il siniscalco venire e delle\ncose oportune con lui insieme avendo disposto, tutta la\nbrigata da seder levandosi per infino all'ora della cena\nlietamente licenziò.",
                                    "Costoro adunque, parte per lo giardino, la cui bellezza non\nera da dover troppo tosto rincrescere, e parte verso le\nmulina che fuor di quel macinavano, e chi qua e chi là, a\nprender secondo i diversi appetiti diversi diletti si\ndiedono infino all'ora della cena. La qual venuta, tutti\nraccolti, come usati erano, appresso della bella fonte con\ngrandissimo piacere e ben serviti cenarono. E da quella\nlevatisi, sì come usati erano, al danzare e al cantar si\ndiedono; e menando Filomena la danza disse la reina:–\nFilostrato, io non intendo deviare da' miei passati; ma sì\ncome essi hanno fatto così intendo che per lo mio\ncomandamento si canti una canzone; e per ciò che io son\ncerta che tali sono le tue canzoni chenti sono le tue\nnovelle, acciò che più giorni che questo non sien turbati\nde' tuoi infortunii, vogliamo che una ne dichi qual più ti\npiace.–",
                                    "Filostrato rispose che volentieri; e senza indugio in cotal\nguisa cominciò a cantare:",
                                    "Dimostrarono le parole di questa canzone assai chiaro qual\nfosse l'animo di Filostrato e la cagione: e forse più\ndichiarato l'avrebbe l'aspetto di tal donna nella danza era,\nse le tenebre della sopravenuta notte il rossore nel viso di\nlei venuto non avesser nascoso. Ma poi che egli ebbe a\nquella posta fine, molte altre cantate ne furono infino a\ntanto che l'ora dell'andare a dormir sopravenne: per che,\ncomandandolo la reina, ciascuna alla sua camera si raccolse."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "Lagrimando dimostro",
                                                "quanto si dolga con ragione il core",
                                                "d'esser tradito sotto fede, Amore."
                                            ]
                                        },
                                        {
                                            "l": [
                                                "Amore, allora che primieramente",
                                                "ponesti in lui colei per cui sospiro",
                                                "senza sperar salute,",
                                                "si piena la mostrasti di virtute,",
                                                "che lieve reputava ogni martiro",
                                                "che per te nella mente,",
                                                "ch'è rimasa dolente,",
                                                "fosse venuto; ma il mio errore",
                                                "ora conosco, e non senza dolore."
                                            ]
                                        },
                                        {
                                            "l": [
                                                "Fatto m'ha conoscente dello 'nganno",
                                                "vedermi abbandonato da colei",
                                                "in cui sola sperava;",
                                                "ch'allora ch'io più esser mi pensava",
                                                "nella sua grazia e servidore a lei,",
                                                "senza mirare al danno",
                                                "del mio futuro affanno,",
                                                "m'accorsi lei aver l'altrui valore",
                                                "dentro raccolto e me cacciato fore."
                                            ]
                                        },
                                        {
                                            "l": [
                                                "Com'io conobbi me di fuor cacciato,",
                                                "nacque nel core un pianto doloroso",
                                                "che ancor vi dimora:",
                                                "e spesso maladico il giorno e l'ora",
                                                "che pria m'apparve il suo viso amoroso",
                                                "d'alta biltate ornato",
                                                "e più che mai infiammato!",
                                                "La fede mia, la speranza e l'ardore",
                                                "va bestemmiando l'anima che more."
                                            ]
                                        },
                                        {
                                            "l": [
                                                "Quanto 'l mio duol senza conforto sia,",
                                                "signor, tu 'l puoi sentir, tanto ti chiamo",
                                                "con dolorosa voce:",
                                                "e dicoti che tanto e sì mi cuoce,",
                                                "che per minor martir la morte bramo.",
                                                "Venga dunque, e la mia",
                                                "vita crudele e ria",
                                                "termini col suo colpo, e 'l mio furore,",
                                                "ch'ove ch'io vada il sentirò minore."
                                            ]
                                        },
                                        {
                                            "l": [
                                                "Nulla altra via, niuno altro conforto",
                                                "mi resta più che morte alla mia doglia.",
                                                "Dallami dunque omai,",
                                                "pon fine, Amor, con essa alli miei guai,",
                                                "e 'l cor di vita sì misera spoglia.",
                                                "Deh fallo, poi ch'a torto",
                                                "m'è gioia tolta e diporto.",
                                                "Fa costei lieta, morend'io, signore,",
                                                "come l'hai fatta di nuovo amadore."
                                            ]
                                        },
                                        {
                                            "l": [
                                                "Ballata mia, se alcun non t'appara",
                                                "io non men curo, per ciò che nessuno,",
                                                "com'io, ti può cantare.",
                                                "Una fatica sola ti vo' dare:",
                                                "che tu ritruovi Amore, e a lui solo uno",
                                                "quanto mi sia discara",
                                                "la trista vita amara",
                                                "dimostri appien, pregandol che 'n migliore",
                                                "porto ne ponga per lo suo onore."
                                            ]
                                        }
                                    ]
                                }
                            }
                        ]
                    },
                    {
                        "@n": "Quinta giornata",
                        "argument": {
                            "p": "FINISCE LA QUARTA GIORNATA DEL DECAMERON: INCOMINCIA LA QUINTA, NELLA QUALE, SOTTO IL REGGIMENTO DI FIAMMETTA, SI RAGIONA DI CIÒ CHE A ALCUNO AMANTE, DOPO ALCUNI FIERI O SVENTURATI ACCIDENTI, FELICEMENTE AVVENISSE."
                        },
                        "div2": [
                            {
                                "@n": "Introduzione",
                                "p": {
                                    "foreign": {
                                        "@lang": "lat",
                                        "#text": "pro tribunali"
                                    },
                                    "#text": "Era già l'oriente tutto bianco e li surgenti raggi per\ntutto il nostro emisperio avevan fatto chiaro, quando\nFiammetta da' dolci canti degli uccelli, li quali la prima\nora del giorno su per gli albuscelli tutti lieti cantavano,\nincitata sù si levò e tutte l'altre e i tre giovani fece\nchiamare; e con soave passo a' campi discesa, per l'ampia\npianura su per le rugiadose erbe, infino a tanto che\nalquanto il sol fu alzato, con la sua compagnia, d'una cosa\ne d'altra con lor ragionando, diportando s'andò. Ma sentendo\nche già i solar raggi si riscaldavano, verso la loro stanza\nvolse i passi: alla qual pervenuti, con ottimi vini e con\nconfetti il leggiere affanno avuto fé ristorare, e per lo\ndilettevole giardino infino all'ora del mangiare si\ndiportarono. La qual venuta, essendo ogni cosa dal\ndiscretissimo siniscalco apparecchiata, poi che alcuna\nstampita e una ballatetta o due furon cantate, lietamente,\nsecondo che alla reina piacque, si misero a mangiare. E\nquello ordinatamente e con letizia fatto, non dimenticato il\npreso ordine del danzare, e con gli strumenti e con le\ncanzoni alquante danzette fecero. Appresso alle quali infino\na passata l'ora del dormire la reina licenziò ciascheduno;\nde' quali alcuni a dormire andarono e altri al lor sollazzo\nper lo bel giardino si rimasero. Ma tutti, un poco passata\nla nona, quivi, come alla reina piacque, vicini alla fonte\nsecondo l'usato modo si ragunarono; e essendosi la reina a\nseder posta , verso Panfilo riguardando,\nsorridendo a lui impose che principio desse alle felici\nnovelle. Il quale a ciò volentier si dispose e così disse."
                                }
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Cimone amando divien savio e Efigenia sua donna rapisce in\nmare: è messo in Rodi in prigione, onde Lisimaco il trae, e\nda capo con lui rapisce Efigenia e Cassandrea nelle lor\nnozze, fuggendosi con esse in Creti; e quindi, divenute lor\nmogli, con esse a casa loro son richiamati."
                                    }
                                },
                                "p": [
                                    "–Molte novelle, dilettose donne, a dover dar principio a\ncosì lieta giornata come questa sarà, per dovere essere da\nme raccontate mi si paran davanti: delle quali una più\nnell'animo me ne piace, per ciò che per quella potrete\ncomprendere non solamente il felice fine per lo quale a\nragionare incominciamo, ma quanto sian sante, quanto\npoderose e di quanto ben piene le forze d'Amore, le quali\nmolti, senza saper che si dicano, dannano e vituperano a\ngran torto: il che, se io non erro, per ciò che innamorate\ncredo che siate, molto vi dovrà esser caro.",
                                    "Adunque (sì come noi nell'antiche istorie de' cipriani\nabbiam già letto) nell'isola di Cipri fu un nobilissimo uomo\nil quale per nome fu chiamato Aristippo, oltre a ogni altro\npaesano di tutte le temporali cose ricchissimo: e se d'una\ncosa sola non l'avesse la fortuna fatto dolente, più che\naltro si potea contentare. E questo era che egli, tra gli\naltri suoi figliuoli, n'aveva uno il quale di grandezza e di\nbellezza di corpo tutti gli altri giovani trapassava, ma\nquasi matto era e di perduta speranza, il cui vero nome era\nGaleso; ma, per ciò che mai né per fatica di maestro né per\nlusinga o battitura del padre o ingegno d'alcuno altro gli\ns'era potuto metter nel capo né lettera né costume alcuno,\nanzi con la voce grossa e deforme e con modi più convenienti\na bestia che a uomo, quasi per ischerno da tutti era\nchiamato Cimone, il che nella lor lingua sonava quanto nella\nnostra ‘bestione’. La cui perduta vita il padre con\ngravissima noia portava; e già essendosi ogni speranza a lui\ndi lui fuggita, per non aver sempre davanti la cagione del\nsuo dolore, gli comandò che alla villa n'andasse e quivi co'\nsuoi lavoratori si dimorasse; la qual cosa a Cimone fu\ncarissima, per ciò che i costumi e l'usanza degli uomini\ngrossi gli eran più a grado che le cittadine.",
                                    "Andatosene adunque Cimone alla villa e quivi nelle cose\npertinenti a quella essercitandosi, avvenne che un giorno,\npassato già il mezzodì, passando egli da una possessione a\nun'altra con un suo bastone in collo, entrò in un boschetto\nil quale era in quella contrada bellissimo, e, per ciò che\ndel mese di maggio era, tutto era fronzuto. Per lo quale\nandando, s'avenne, sì come la sua fortuna il vi guidò, in un\npratello d'altissimi alberi circuito, nell'un de' canti del\nquale era una bellissima fontana e fredda, allato alla quale\nvide sopra il verde prato dormire una bellissima giovane con\nun vestimento indosso tanto sottile, che quasi niente delle\ncandide carni nascondea, e era solamente dalla cintura in\ngiù coperta d'una coltre bianchissima e sottile; e a' piè di\nlei similmente dormivano due femine e uno uomo, servi di\nquesta giovane.",
                                    "La quale come Cimon vide, non altramenti che se mai più\nforma di femina veduta non avesse, fermatosi sopra il suo\nbastone, senza dire alcuna cosa, con ammirazion grandissima\nla incominciò intentissimo a riguardare; e nel rozzo petto,\nnel quale per mille ammaestramenti non era alcuna\nimpressione di cittadinesco piacere potuta entrare, sentì\ndestarsi un pensiero il quale nella materiale e grossa mente\ngli ragionava costei essere la più bella cosa che già mai\nper alcun vivente veduta fosse. E quinci cominciò a\ndistinguer le parti di lei, lodando i capelli, li quali\nd'oro estimava, la fronte, il naso e la bocca, la gola e le\nbraccia e sommamente il petto, poco ancora rilevato: e di\nlavoratore, di bellezza subitamente giudice divenuto, seco\nsommamente disiderava di veder gli occhi, li quali ella da\nalto sonno gravati teneva chiusi; e per vedergli più volte\nebbe volontà di destarla. Ma parendogli oltre modo più bella\nche l'altre femine per adietro da lui vedute, dubitava non\nfosse alcuna dea; e pur tanto di sentimento avea, che egli\ngiudicava le divine cose essere di più reverenza degne che\nle mondane, e per questo si riteneva, aspettando che da se\nmedesima si svegliasse; e come che lo 'ndugio gli paresse\ntroppo, pur, da non usato piacer preso, non si sapeva\npartire.",
                                    "Avvenne adunque che dopo lungo spazio la giovane, il cui\nnome era Efigenia, prima che alcun de' suoi si risentì, e\nlevato il capo e aperti gli occhi e veggendosi sopra il suo\nbastone appoggiato star davanti Cimone, si maravigliò forte\ne disse: “Cimone, che vai tu a questa ora per questo bosco\ncercando?”",
                                    "Era Cimone, sì per la sua forma e sì per la sua rozzezza e\nsì per la nobiltà e richezza del padre, quasi noto a ciascun\ndel paese. Egli non rispose alle parole d'Efigenia alcuna\ncosa; ma come gli occhi di lei vide aperti, così in quegli\nfiso cominciò a guardare, seco stesso parendogli che da\nquegli una soavità si movesse la quale il riempiesse di\npiacere mai da lui non provato.",
                                    "Il che la giovane veggendo, cominciò a dubitare non quel\nsuo guardar così fiso movesse la sua rusticità a alcuna cosa\nche vergogna le potesse tornare: per che, chiamate le sue\nfemine, si levò sù dicendo: “Cimone, rimanti con Dio.”",
                                    "A cui allora Cimon rispose: “Io ne verrò teco.”",
                                    "E quantunque la giovane sua compagnia rifiutasse, sempre di\nlui temendo, mai da sé partir nol poté infino a tanto che\negli non l'ebbe infino alla casa di lei accompagnata; e di\nquindi n'andò a casa il padre, affermando sé in niuna guisa\npiù in villa voler ritornare: il che quantunque grave fosse\nal padre e a' suoi, pure il lasciarono stare aspettando di\nvedere qual cagion fosse quella che fatto gli avesse mutar\nconsiglio.",
                                    "Essendo adunque a Cimone nel cuore, nel quale niuna\ndottrina era potuta entrare, entrata la saetta d'Amore per\nla bellezza d'Efigenia, in brevissimo tempo, d'uno in altro\npensiero pervenendo, fece maravigliare il padre e tutti i\nsuoi e ciascuno altro che il conoscea. Egli primieramente\nrichiese il padre che il facesse andare di vestimenti e\nd'ogni altra cosa ornato come i fratelli di lui andavano: il\nche il padre contentissimo fece. Quindi usando co' giovani\nvalorosi e udendo i modi, quali a' gentili uomini si\nconvenieno e massimamente agl'innamorati, prima, con\ngrandissima ammirazione d'ognuno, in assai brieve spazio di\ntempo non solamente le prime lettere apparò ma valorosissimo\ntra' filosofanti divenne. E appresso questo, essendo di\ntutto ciò cagione l'amore il quale a Efigenia portava, non\nsolamente la rozza voce e rustica in convenevole e cittadina\nridusse, ma di canto divenne maestro e di suono, e nel\ncavalcare e nelle cose belliche, così marine come di terra,\nespertissimo e feroce divenne. E in brieve, acciò che io non\nvada ogni particular cosa delle sue virtù raccontando, egli\nnon si compié il quarto anno dal dì del suo primiero\ninnamoramento, che egli riuscì il più leggiadro e il meglio\ncostumato e con più particulari virtù che altro giovane\nalcuno che nell'isola fosse di Cipri.",
                                    "Che dunque, piacevoli donne, diremo di Cimone? Certo niuna\naltra cosa se non che l'alte vertù dal cielo infuse nella\nvalorosa anima fossono da invidiosa fortuna in picciolissima\nparte del suo cuore con legami fortissimi legate e\nracchiuse, li quali tutti Amor ruppe e spezzò, sì come molto\npiù potente di lei; e come eccitatore degli adormentati\ningegni, quelle da crudele obumbrazione offuscate con la sua\nforza sospinse in chiara luce, apertamente mostrando di che\nluogo tragga gli spiriti a lui subgetti e in quale gli\nconduca co' raggi suoi.",
                                    "Cimone, adunque, quantunque amando Efigenia in alcune cose,\nsì come i giovani amanti molto spesso fanno, trasandasse,\nnondimeno Aristippo, considerando che amor l'avesse di\nmontone fatto tornare uno uomo, non solo pazientemente il\nsostenea ma in seguir ciò in tutti i suoi piaceri il\nconfortava. Ma Cimone, che d'esser chiamato Galeso\nrifiutava, ricordandosi che così da Efigenia era stato\nchiamato, volendo onesto fine porre al suo disio, più volte\nfece tentare Cipseo, padre d'Efigenia, che lei per moglie\ngli dovesse dare; ma Cipseo rispose sempre sé averla\npromessa a Pasimunda, nobile giovane rodiano, al quale non\nintendeva venirne meno.",
                                    "E essendo delle pattovite nozze d'Efigenia venuto il tempo\ne il marito mandato per lei, disse seco Cimone: “Ora è\ntempo di mostrare, o Efigenia, quanto tu sii da me amata. Io\nson per te divenuto uomo: e se io ti posso avere, io non\ndubito di non divenire più glorioso che alcuno idio: e per\ncerto io t'avrò o io morrò.”",
                                    "E così detto, tacitamente alquanti nobili giovani richesti\nche suoi amici erano, e fatto segretamente un legno armare\ncon ogni cosa oportuna a battaglia navale, si misse in mare,\nattendendo il legno sopra il quale Efigenia trasportata\ndoveva essere in Rodi al suo marito. La quale, dopo molto\nonore fatto dal padre di lei agli amici del marito, entrata\nin mare, verso Rodi dirizzaron la proda e andar via. Cimone,\nil quale non dormiva, il dì seguente col suo legno gli\nsopragiunse, e di 'n su la proda a quegli che sopra il legno\nd'Efigenia erano forte gridò: “Arrestatevi, calate le vele,\no voi aspettate d'esser vinti e sommersi in mare.”",
                                    "Gli avversarii di Cimone avevano l'arme tratte sopra\ncoverta e di difendersi s'apparecchiavano: per che Cimone,\ndopo le parole preso un rampicone di ferro, quello sopra la\npoppa de' rodiani, che via andavan forte, gittò e quella\nalla proda del suo legno per forza congiunse; e fiero come\nun leone, sanza altro seguito d'alcuno aspettare, sopra la\nnave de' rodiani saltò, quasi tutti per niente gli avesse; e\nspronandolo amore, con maravigliosa forza fra' nemici con un\ncoltello in man si mise e or questo e or quello ferendo\nquasi pecore gli abbattea. Il che vedendo i rodiani,\ngittando in terra l'armi, quasi a una voce tutti si\nconfessaron prigioni.",
                                    "Alli quali Cimon disse: “Giovani uomini, né vaghezza di\npreda né odio che io abbia contra di voi mi fece partir di\nCipri a dovervi in mezzo mare con armata mano assalire. Quel\nche mi mosse è a me grandissima cosa a avere acquistata e a\nvoi è assai leggiera a concederlami con pace: e ciò è\nEfigenia, da me sopra ogni altra cosa amata, la quale non\npotendo io avere dal padre di lei come amico e con pace, da\nvoi come nemico e con l'armi m'ha costretto amore a\nacquistarla. E per ciò intendo io d'esserle quello che\nesserle dovea il vostro Pasimunda: datelami e andate con la\ngrazia di Dio.”",
                                    "I giovani, li quali più forza che liberalità costrignea,\npiagnendo Efigenia a Cimon concedettono; il quale vedendola\npiagnere disse: “Nobile donna, non ti sconfortare; io sono\nil tuo Cimone, il quale per lungo amore t'ho molto meglio\nmeritata d'avere che Pasimunda per promessa fede.”",
                                    "Tornossi adunque Cimone, lei già avendo sopra la sua nave\nfatta portare senza alcuna altra cosa toccare de' rodiani,\na' suoi compagni, e loro lasciò andare. Cimone adunque, più\nche altro uomo contento dell'acquisto di così cara preda,\npoi che alquanto di tempo ebbe posto in dover lei piagnente\nracconsolare, diliberò co' suoi compagni non essere da\ntornare in Cipri al presente: per che, di pari diliberazion\ndi tutti, verso Creti, dove quasi ciascuno e massimamente\nCimone per antichi parentadi e novelli e per molta amistà si\ncredevano insieme con Efigenia esser sicuri, dirizzaron la\nproda della lor nave.",
                                    "Ma la fortuna, la quale assai lietamente l'acquisto della\ndonna avea conceduto a Cimone, non stabile, subitamente in\ntristo e amaro pianto mutò la inestimabile letizia dello\ninnamorato giovane. Egli non erano ancora quatro ore\ncompiute poi che Cimone li rodiani aveva lasciati, quando,\nsopravegnente la notte, la quale Cimone più piacevole che\nalcuna altra sentita giammai aspettava, con essa insieme\nsurse un tempo fierissimo e tempestoso, il quale il cielo di\nnuvoli e 'l mare di pistilenziosi venti riempié; per la qual\ncosa né poteva alcun veder che si fare o dove andarsi, né\nancora sopra la nave tenersi a dover fare alcun servigio.\nQuanto Cimone di ciò si dolesse non è da dimandare. Egli\npareva che gl'iddii gli avessero conceduto il suo disio\nacciò che più noia gli fosse il morire, del quale senza esso\nprima si sarebbe poco curato. Dolevansi similmente i suoi\ncompagni, ma sopra tutti si doleva Efigenia, forte piangendo\ne ogni percossa dell'onda temendo: e nel suo pianto\naspramente maladiceva l'amor di Cimone e biasimava il suo\nardire, affermando per niuna altra cosa quella tempestosa\nfortuna esser nata, se non perché gl'iddii non volevano che\ncolui, il quale lei contra li lor piaceri voleva aver per\nisposa, potesse del suo presuntuoso disiderio godere, ma\nvedendo lei prima morire egli appresso miseramente morisse.",
                                    "Con così fatti lamenti e con maggiori, non sappiendo che\nfarsi i marinari, divenendo ognora il vento più forte, senza\nsapere conoscere dove s'andassero, vicini all'isola di Rodi\npervennero; né conoscendo per ciò che Rodi si fosse quella,\ncon ogni ingegno, per campar le persone, si sforzarono di\ndovere in essa pigliar terra se si potesse. Alla qual cosa\nla fortuna fu favorevole e lor perdusse in un piccolo seno\ndi mare, nel quale poco avanti a loro li rodiani stati da\nCimon lasciati erano con la lor nave pervenuti; né prima\ns'accorsero sé avere all'isola di Rodi afferrato che,\nsurgendo l'aurora e alquanto rendendo il cielo più chiaro,\nsi videro forse per una tratta d'arco vicini alla nave il\ngiorno davanti da lor lasciata. Della qual cosa Cimone senza\nmodo dolente, temendo non gli avvenisse quello che gli\navvenne, comandò che ogni forza si mettesse a uscir quindi,\ne poi dove alla fortuna piacesse gli trasportasse, per ciò\nche in alcuna parte peggio che quivi esser non poteano. Le\nforze si misero grandi a dovere di quindi uscire ma invano:\nil vento potentissimo poggiava in contrario, in tanto che,\nnon che essi del picciol seno uscir potessero, ma, o\nvolessero o no, gli sospinse alla terra.",
                                    "Alla quale come pervennero, dalli marinari rodiani della\nlor nave discesi furono riconosciuti; de' quali prestamente\nalcun corse a una villa ivi vicina dove i nobili giovani\nrodiani n'erano andati, e loro narrò quivi Cimone con\nEfigenia sopra la lor nave per fortuna, sì come loro, essere\narrivati. Costoro udendo questo lietissimi, presi molti\ndegli uomini della villa, prestamente furono al mare; e\nCimone, che già co' suoi disceso aveva preso consiglio di\nfuggire in alcuna selva vicina, insieme tutti con Efigenia\nfuron presi e alla villa menati; e di quindi, venuto dalla\ncittà Lisimaco, appo il quale quello anno era il sommo\nmaestrato de' rodiani, con grandissima compagnia d'uomini\nd'arme, Cimone e' suoi compagni tutti ne menò in prigione,\nsì come Pasimunda, al quale le novelle eran venute, aveva,\ncol senato di Rodi dolendosi, ordinato.",
                                    "In così fatta guisa il misero e innamorato Cimone perdé la\nsua Efigenia poco davanti da lui guadagnata, senza altro\naverle tolto che alcun bascio. Efigenia da molte nobili\ndonne di Rodi fu ricevuta e riconfortata sì del dolore avuto\ndella sua presura e sì della fatica sostenuta del turbato\nmare; e appo quelle stette infino al giorno diterminato alle\nsue nozze. A Cimone e a' suoi compagni, per la libertà il dì\ndavanti data a' giovani rodiani, fu donata la vita, la qual\nPasimunda a suo poter sollecitava di far lor torre, e a\nprigion perpetua fur dannati: nella quale, come si può\ncredere, dolorosi stavano e senza speranza mai d'alcun\npiacere. Ma Pasimunda quanto poteva l'apprestamento\nsollecitava delle future nozze.",
                                    "La fortuna, quasi pentuta della subita iniuria fatta a\nCimone, nuovo accidente produsse per la sua salute. Aveva\nPasimunda un fratello minor di tempo di lui ma non di virtù,\nil quale avea nome Ormisda, stato in lungo trattato di dover\ntorre per moglie una nobile giovane e bella della città, e\nera chiamata Cassandrea, la quale Lisimaco sommamente amava;\ne erasi il matrimonio per diversi accidenti più volte\nfrastornato. Ora veggendosi Pasimunda per dovere con\ngrandissima festa celebrare le sue nozze, pensò ottimamente\nesser fatto se in questa medesima festa, per non tornare più\nalle spese e al festeggiare, egli potesse fare che Ormisda\nsimilmente menasse moglie: per che co' parenti di Cassandrea\nrincominciò le parole e perdussele a effetto; e insieme egli\ne 'l fratello con loro diliberarono che quello medesimo dì\nche Pasimunda menasse Efigenia, quello Ormisda menasse\nCassandrea.",
                                    "La qual cosa sentendo Lisimaco, oltre modo gli dispiacque,\nper ciò che si vedeva della sua speranza privare, nella\nquale portava che, se Ormisda non la prendesse, fermamente\ndoverla avere egli. Ma, sì come savio, la noia sua dentro\ntenne nascosa e cominciò a pensare in che maniera potesse\nimpedire che ciò non avesse effetto, né alcuna via vide\npossibile se non il rapirla. Questo gli parve agevole per lo\nuficio il quale aveva, ma troppo più disonesto il reputava\nche se l'uficio non avesse avuto: ma in brieve, dopo lunga\ndiliberazione, l'onestà diè luogo a amore, e prese per\npartito, che che avvenir ne dovesse, di rapir Cassandrea. E\npensando della compagnia che a far questo dovesse avere e\ndell'ordine che tener dovesse, si ricordò di Cimone, il\nquale co' suoi compagni in prigione avea; e immaginò niuno\naltro compagno migliore né più fido dover potere avere che\nCimone in questa cosa.",
                                    "Per che la seguente notte occultamente nella sua camera il\nfé venire e cominciogli in cotal guisa a favellare:\n“Cimone, così come gl'iddii sono ottimi e liberali donatori\ndelle cose agli uomini, così sono sagacissimi provatori\ndelle loro virtù, e coloro li quali essi truovano fermi e\nconstanti a tutti i casi, sì come più valorosi, di più alti\nmeriti fanno degni. Essi hanno della tua vertù voluta più\ncerta esperienza che quella che per te si fosse potuta\nmostrare dentro a' termini della casa del padre tuo, il\nquale io conosco abondantissimo di ricchezze: e prima colle\npugnenti sollecitudini d'amore da insensato animale, sì come\nio ho inteso, ti recarono a essere uomo; poi con dura\nfortuna e al presente con noiosa prigione voglion veder se\nl'animo tuo si muta da quello che era quando poco tempo\nlieto fosti della guadagnata preda. Il quale, se quello\nmedesimo è che già fu, niuna cosa tanto lieta ti prestarono\nquanto è quella che al presente s'apparecchiano a donarti:\nla quale, acciò che tu l'usate forze ripigli e divenghi\nanimoso, io intendo di dimostrarti. Pasimunda, lieto della\ntua disaventura e sollecito procuratore della tua morte,\nquanto può s'affretta di celebrare le nozze della tua\nEfigenia, acciò che in quelle goda della preda la qual prima\nlieta fortuna t'avea conceduta e subitamente turbata ti\ntolse; la qual cosa quanto ti debbia dolere, se così ami\ncome io credo, per me medesimo il cognosco, al quale pari\ningiuria alla tua in un medesimo giorno Ormisda suo fratello\ns'apparecchia di fare, a me, di Cassandrea, la quale io\nsopra tutte l'altre cose amo. E a fuggire tanta ingiuria e\ntanta noia della fortuna, niuna via ci veggio da lei essere\nstata lasciata aperta se non la vertù de' nostri animi e\ndelle nostre destre, nelle quali aver ci convien le spade e\nfarci far via a te alla seconda rapina e a me alla prima\ndelle due nostre donne; per che, se la tua, non vo' dir\nlibertà, la qual credo che poco senza la tua donna curi, ma\nla tua donna t'è cara di riavere, nelle tue mani, volendo me\nalla mia impresa seguire, l'hanno posta gl'iddii.”",
                                    "Queste parole tutto feciono lo smarrito animo ritornare in\nCimone, e senza troppo rispitto prendere alla risposta,\ndisse: “Lisimaco, né più forte né più fido compagno di me\npuoi avere a così fatta cosa, se quello me ne dee seguire\nche tu ragioni; e per ciò quello che a te pare che per me\ns'abbia a fare, imponlomi e vedera' ti con maravigliosa\nforza seguire.”",
                                    "Al quale Lisimaco disse: “Oggi al terzo dì le novelle\nspose entreranno primieramente nelle case de' lor mariti,\nnelle quali tu co' tuoi compagni armato e con alquanti miei,\nne' quali io mi fido assai, in sul far della sera entreremo,\ne quelle del mezzo de' conviti rapite a una nave, la quale\nio ho fatta segretamente apprestare, ne meneremo, uccidendo\nchiunque ciò contrastar presummesse.”",
                                    "Piacque l'ordine a Cimone, e tacito infino al tempo posto\nsi stette in prigione.",
                                    "Venuto il giorno delle nozze, la pompa fu grande e\nmagnifica, e ogni parte della casa de' due fratelli fu di\nlieta festa ripiena. Lisimaco, ogni cosa oportuna avendo\nappresta, Cimone e' suoi compagni e similmente i suoi amici,\ntutti sotto i vestimenti armati, quando tempo gli parve,\navendogli prima con molte parole al suo proponimento accesi,\nin tre parti divise, delle quali cautamente l'una mandò al\nporto, acciò che niun potesse impedire il salire sopra la\nnave quando bisognasse; e con l'altre due alle case di\nPasimunda venuti, una ne lasciò alla porta, acciò che alcun\ndentro non gli potesse rinchiudere o a loro l'uscita\nvietare, e col rimanente insieme con Cimone montò su per le\nscale. E pervenuti nella sala dove le nuove spose con molte\naltre donne già a tavola erano per mangiare assettate\nordinatamente, fattisi innanzi e gittate le tavole in terra,\nciascun prese la sua e, nelle braccia de' compagni messala,\ncomandarono che alla nave apprestata le menassero di\npresente.",
                                    "Le novelle spose cominciarono a piagnere e a gridare, e il\nsimigliante l'altre donne e i servidori, e subitamente fu\nogni cosa di romore e di pianto ripieno. Ma Cimone e\nLisimaco e' lor compagni, tirate le spade fuori, senza alcun\ncontasto, data loro da tutti la via, verso le scale se ne\nvennero; e quelle scendendo, occorse lor Pasimunda, il quale\ncon un gran bastone in mano al romor traeva, cui\nanimosamente Cimone sopra la testa ferì e ricisegliele ben\nmezza e morto sel fece cadere a' piedi. All'aiuto del quale\ncorrendo il misero Ormisda, similmente da un de' colpi di\nCimon fu ucciso, e alcuni altri che appressar si vollero da'\ncompagni di Lisimaco e di Cimone fediti e ributtati indietro\nfurono. Essi, lasciata piena la casa di sangue, di romore e\ndi pianto e di tristizia, senza alcuno impedimento stretti\ninsieme con la loro rapina alla nave pervennero: sopra la\nquale messe le donne e saliti essi e tutti i lor compagni,\nessendo già il lito pieno di gente armata che alla riscossa\ndelle donne venia, dato de' remi in acqua lieti andaron pe'\nfatti loro.",
                                    "E pervenuti in Creti, quivi da molti e amici e parenti\nlietamente ricevuti furono: e sposate le donne e fatta la\nfesta grande, lieti della loro rapina goderono. In Cipri e\nin Rodi furono i romori e' turbamenti grandi e lungo tempo\nper le costoro opere. Ultimamente, interponendosi e nell'un\nluogo e nell'altro gli amici e i parenti di costoro,\ntrovaron modo che dopo alcuno essilio Cimone con Efigenia\nlieto si tornò in Cipri e Lisimaco similmente con Cassandrea\nritornò in Rodi; e ciascun lietamente con la sua visse\nlungamente contento nella sua terra.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Gostanza ama Martuccio Comito, la quale, udendo che morto\nera, per disperata sola si mette in una barca, la quale dal\nvento fu trasportata a Susa; ritruoval vivo in Tunisi,\npalesaglisi; e egli grande essendo col re per consigli dati,\nsposatala, ricco con lei in Lipari se ne torna."
                                    }
                                },
                                "p": [
                                    "La reina, finita sentendo la novella di Panfilo, poscia che\nmolto commendata l'ebbe, a Emilia impose che una dicendone\nseguitasse; la quale così cominciò:",
                                    "–Ciascun si dee meritamente dilettare di quelle cose alle\nquali egli vede i guiderdoni secondo le affezioni seguitare:\ne per ciò che amare merita più tosto diletto che afflizione\na lungo andare, con molto mio maggior piacere della presente\nmateria parlando ubidirò la reina, che della precedente non\nfeci il re.",
                                    "Dovete adunque, dilicate donne, sapere che vicin di Cicilia\nè una isoletta chiamata Lipari, nella quale non è ancor gran\ntempo fu una bellissima giovane chiamata Gostanza, d'assai\norrevoli genti dell'isola nata; della quale un giovane che\ndell'isola era, chiamato Martuccio Gomito, assai legiadro e\ncostumato e nel suo mestier valoroso, s'innamorò. La quale\nsì di lui similmente s'accese, che mai ben non sentiva se\nnon quanto il vedeva; e disiderando Martuccio d'averla per\nmoglie, al padre di lei la fece adimandare, il quale rispose\nlui esser povero e per ciò non volergliele dare. Martuccio,\nsdegnato di vedersi per povertà rifiutare, con certi suoi\namici e parenti giurò di mai in Lipari non tornare se non\nricco; e quindi partitosi, corseggiando cominciò a\ncosteggiare la Barberia, rubando ciascuno che meno poteva di\nlui: nella qual cosa assai gli fu favorevole la fortuna, se\negli avesse saputo porre modo alle felicità sue. Ma non\nbastandogli d'essere egli e' suoi compagni in brieve tempo\ndivenuti ricchissimi, mentre che di trasricchire cercavano\navvenne che da certi legni di saracini, dopo lunga difesa,\nco' suoi compagni fu preso e rubato, e di lor la maggior\nparte da' saracini mazzerati e isfondolato il legno, esso\nmenato a Tunisi fu messo in prigione e in lunga miseria\nguardato.",
                                    "In Lipari tornò, non per uno o per due ma per molte e\ndiverse persone, la novella che tutti quegli che con\nMartuccio erano sopra il legnetto erano stati annegati. La\ngiovane, la quale senza misura della partita di Martuccio\nera stata dolente, udendo lui con gli altri esser morto,\nlungamente pianse e seco dispose di non voler più vivere; e\nnon sofferendole il cuore di se medesima con alcuna\nviolenzia uccidere, pensò nuova necessità dare alla sua\nmorte e uscita segretamente una notte di casa il padre e al\nporto venutasene, trovò per ventura alquanto separata\ndall'altre navi una navicella di pescatori, la quale, per\nciò che pure allora smontati n'erano i signori di quella,\nd'albero e di vela e di remi la trovò fornita. Sopra la\nquale prestamente montata e co' remi alquanto in mar\ntiratasi, ammaestrata alquanto dell'arte marineresca sì come\ngeneralmente tutte le femine in quella isola sono, fece vela\ne gittò via i remi e il timone e al vento tutta si commise,\navvisando dover di necessità avvenire o che il vento barca\nsenza carico e senza governator rivolgesse, o a alcuno\nscoglio la percotesse e rompesse, di che ella, eziandio se\ncampar volesse, non potesse ma di necessità annegasse; e\navviluppatasi la testa in un mantello nel fondo della barca\npiagnendo si mise a giacere.",
                                    "Ma tutto altramenti adivenne che ella avvisato non avea:\nper ciò che, essendo quel vento che traeva tramontana e\nquesto assai soave, e non essendo quasi mare e ben reggente\nla barca, il seguente dì alla notte che sù montata v'era, in\nsul vespro ben cento miglia sopra Tunisi a una piaggia\nvicina a una città chiamata Susa ne la portò. La giovane\nd'esser più in terra che in mare niente sentiva, sì come\ncolei che mai per alcuno accidente da giacere non aveva il\ncapo levato né di levare intendeva.",
                                    "Era allora per avventura, quando la barca ferì sopra il\nlito, una povera feminetta alla marina la quale levava dal\nsole reti di suoi pescatori. La quale, vedendo la barca, si\nmaravigliò come con la vela piena fosse lasciata percuotere\nin terra; e pensando che in quella i pescator dormissono,\nandò alla barca e niuna altra persona che questa giovane vi\nvide; la quale essalei che forte dormiva chiamò molte volte\ne, alla fine fattala risentire e all'abito conosciutala che\ncristiana era, parlando latino la dimandò come fosse che\nella quivi in quella barca così soletta fosse arrivata. La\ngiovane, udendo la favella latina, dubitò non forse altro\nvento l'avesse a Lipari ritornata; e subitamente levatasi in\npiè riguardò a torno e, non conoscendo le contrade e\nveggendosi in terra, domandò la buona femina dove ella\nfosse.",
                                    "A cui la buona femina rispose: “Figliuola mia, tu se'\nvicina a Susa in Barberia.”",
                                    "Il che udito, la giovane, dolente che Idio non le aveva\nvoluto la morte mandare, dubitando di vergogna e non\nsappiendo che farsi, a piè della sua barca a seder postasi\ncominciò a piagnere. La buona femina, questo vedendo, ne le\nprese pietà e tanto la pregò, che in una sua capannetta la\nmenò, e quivi tanto la lusingò, che ella le disse come quivi\narrivata fosse; per che, sentendola la buona femina essere\nancor digiuna, suo pan duro e alcun pesce e acqua\nl'apparecchiò e tanto la pregò, che ella mangiò un poco. La\nGostanza appresso domandò chi fosse la buona femina che così\nlatin parlava; a cui ella disse che da Trapani era e aveva\nnome Carapresa e quivi serviva certi pescatori cristiani. La\ngiovane, udendo dire ‘Carapresa’, quantunque dolente fosse\nmolto e non sappiendo ella stessa che ragione a ciò la si\nmovesse, in se stessa prese buono agurio d'aver questo nome\nudito e cominciò a sperar senza saper che e alquanto a\ncessare il disiderio della morte: e, senza manifestar chi si\nfosse né donde, priegò caramente la buona femina che per\nl'amor di Dio avesse misericordia della sua giovanezza e che\nalcun consiglio le desse per lo quale ella potesse fuggire\nche villania fatta non le fosse.",
                                    "Carapresa, udendo costei, a guisa di buona femina, lei\nnella capannetta lasciata, prestamente raccolte le sue reti\na lei ritornò, e tutta nel suo mantello stesso chiusala in\nSusa con seco la menò; e quivi pervenuta le disse:\n“Gostanza, io ti menerò in casa d'una bonissima donna\nsaracina, alla quale io fo molto spesso servigio di sue\nbisogne, e ella è donna antica e misericordiosa; io le ti\nraccomanderò quanto io potrò il più e certissima sono che\nella ti riceverà volentieri e come figliuola ti tratterà, e\ntu, con lei stando, t'ingegnerai a tuo potere servendola\nd'acquistare la grazia sua insino a tanto che Idio ti mandi\nmiglior ventura”; e come ella disse così fece.",
                                    "La donna, la quale vecchia era oramai, udita costei, guardò\nla giovane nel viso e cominciò a lagrimare e presala le\nbasciò la fronte, e poi per la mano nella sua casa ne la\nmenò, nella quale ella con alquante altre femine dimorava\nsenza alcuno uomo, e tutte di diverse cose lavoravano di lor\nmano, di seta, di palma, di cuoio diversi lavorii faccendo.\nDe' quali la giovane in pochi dì apparò a fare alcuno e con\nloro insieme incominciò a lavorare, e in tanta grazia e\nbuono amore venne della buona donna e dell'altre, che fu\nmaravigliosa cosa; e in poco spazio di tempo,\nmostrandogliele esse, il lor linguaggio apparò.",
                                    "Dimorando adunque la giovane in Susa, essendo già stata a\ncasa sua pianta per perduta e per morta, avvenne che,\nessendo re di Tunisi uno che si chiamava Meriabdela, un\ngiovane di gran parentado e di molta potenza, il quale era\nin Granata, dicendo che a lui il reame di Tunisi\napparteneva, fatta grandissima moltitudine di gente, sopra\nil re di Tunisi se ne venne per cacciarlo del regno.",
                                    "Le quali cose venendo a orecchie a Martuccio Gomito in\nprigione, il quale molto bene sapeva il barbaresco, e udendo\nche il re di Tunisi faceva grandissimo forzo a sua difesa,\ndisse a un di quegli li quali lui e' suoi compagni\nguardavano: “Se io potessi parlare al re, e' mi dà il cuore\nche io gli darei un consiglio per lo quale egli vincerebbe\nla guerra sua.”",
                                    "La guardia disse queste parole al suo signore, il quale al\nre il rapportò incotanente; per la qual cosa il re comandò\nche Martuccio gli fosse menato; e domandato da lui che\nconsiglio il suo fosse, gli rispose così: “Signor mio, se\nio ho bene in altro tempo, che io in queste vostre contrade\nusato sono, riguardato alla maniera la quale tenete nelle\nvostre battaglie, mi pare che più con arcieri che con altro\nquelle facciate; e per ciò, ove si trovasse modo che agli\narcieri del vostro avversario mancasse il saettamento e i\nvostri n'avessero abbondevolmente, io avviso che la vostra\nbattaglia si vincerebbe.”",
                                    "A cui il re disse: “Senza dubbio, se cotesto si potesse\nfare, io mi crederei essere vincitore.”",
                                    "Al quale Martuccio disse: “Signor mio, dove voi vogliate,\negli si potrà ben fare, e udite come. A voi convien far fare\ncorde molto più sottili agli archi de' vostri arcieri che\nquelle che per tutti comunalmente s'usano e appresso far\nfare saettamento, le cocche del quale non sien buone se non\na queste corde sottili; e questo convien che sia sì\nsegretamente fatto, che il vostro avversario nol sappia, per\nciò che egli ci troverebbe modo. E la cagione per che io\ndico questo è questa: poi che gli arcieri del vostro nemico\navranno il suo saettamento saettato e i nostri il suo,\nsapete che di quello che i vostri saettato avranno converrà,\ndurando la battaglia, che i vostri nemici ricolgano, e a'\nnostri converrà ricoglier del loro; ma gli avversarii non\npotranno il saettamento saettato da' vostri adoperare per le\npicciole cocche che non riceveranno le corde grosse, dove a'\nnostri avverrà il contrario del saettamento de' nemici, per\nciò che la sottil corda riceverà ottimamente la saetta che\navrà larga cocca: e così i vostri saranno di saettamento\ncopiosi, dove gli altri n'avranno difetto.”",
                                    "Al re, il quale savio signore era, piacque il consiglio di\nMartuccio; e interamente seguitolo, per quello trovò la sua\nguerra aver vinta; laonde sommamente Martuccio venne nella\nsua grazia e per conseguente in grande e ricco stato.",
                                    "Corse la fama di queste cose per la contrada e agli orecchi\ndella Gostanza pervenne Martuccio Gomito esser vivo, il\nquale lungamente morto aveva creduto; per che l'amor di lui,\ngià nel cuor di lei intiepidito, con subita fiamma si\nraccese e divenne maggiore e la morta speranza suscitò. Per\nla qual cosa alla buona donna con cui dimorava interamente\nogni suo accidente aperse, e le disse sé disiderare d'andare\na Tunisi, acciò che gli occhi saziasse di ciò che gli\norecchi con le ricevute voci fatti gli aveano disiderosi. La\nquale il suo disiderio le lodò molto; e, come sua madre\nstata fosse, entrata in una barca con lei insieme a Tunisi\nandò, dove con la Gostanza in casa d'una sua parente fu\nricevuta onorevolemente. E essendo con lei andata Carapresa,\nla mandò a sentire quello che di Martuccio trovar potesse; e\ntrovato lui esser vivo e in grande stato e rapportogliele,\npiacque alla gentil donna di volere esser colei che a\nMartuccio significasse quivi a lui esser venuta la sua\nGostanza.",
                                    "E andatasene un di là dove Martuccio era, gli disse:\n“Martuccio, in casa mia è capitato un tuo servidore che\nvien da Lipari, e quivi ti vorrebbe segretamente parlare; e\nper ciò, per non fidarmene a altri, sì come egli ha voluto,\nio medesimo tel sono venuto a significare.” Martuccio la\nringraziò e appresso lei alla sua casa se n'andò.",
                                    "Quando la giovane il vide, presso fu che di letizia non\nmorì, e non potendosene tenere subitamente con le braccia\naperte gli corse al collo e abbracciollo, e per compassione\nde' passati infortunii e per la presente letizia, senza\npotere alcuna cosa dire, teneramente cominciò a lagrimare.\nMartuccio, veggendo la giovane, alquanto maravigliandosi\nsoprastette e poi sospirando disse: “O Gostanza mia, or se'\ntu viva? Egli è buon tempo che io intesi che tu perduta eri,\nné a casa nostra di te alcuna cosa si sapeva”; e questo\ndetto, teneramente lagrimando l'abracciò e basciò. La\nGostanza gli raccontò ogni suo accidente e l'onor che\nricevuto avea dalla gentil donna con la quale dimorata era.",
                                    "Martuccio, dopo molti ragionamenti da lei partitosi, al re\nsuo signore n'andò e tutto gli raccontò, cioè gli suoi casi\ne quegli della giovane, aggiugnendo che con sua licenzia\nintendeva secondo la nostra legge di sposarla. Il re si\nmaravigliò di queste cose; e fatta la giovane venire e da\nlei udendo che così era come Martuccio aveva detto, disse:\n“Adunque l'hai tu per marito molto ben guadagnato.” E\nfatti venire grandissimi e nobili doni, parte a lei ne diede\ne parte a Martuccio, dando loro licenzia di fare intra sé\nquello che più fosse a grado a ciascheduno.",
                                    "Martuccio, onorata molto la gentil donna con la quale la\nGostanza dimorata era e ringraziatala di ciò che in servigio\ndi lei aveva adoperato e donatile doni quali a lei si\nconfaceano e accomandatala a Dio, non senza molte lagrime\ndalla Gostanza, si partì; e appresso, con licenzia del re\nsopra un legnetto montati, e con lor Carapresa, con prospero\nvento a Lipari ritornarono, dove fu sì grande la festa, che\ndire non si potrebbe giammai. Quivi Martuccio la sposò e\ngrandi e belle nozze fece; e poi appresso con lei insieme in\npace e in riposo lungamente goderono del loro amore.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Pietro Boccamazza si fugge con l'Agnolella; truova\nladroni: la giovane fugge per una selva e è condotta a un\ncastello, Pietro è preso e delle mani de' ladron fugge e\ndopo alcuno accidente capita a quel castello dove\nl'Agnolella era; e sposatala con lei se ne torna a Roma."
                                    }
                                },
                                "p": [
                                    "Niuno ne fu tra tutti che la novella d'Emilia non\ncommendasse; la quale conoscendo la reina esser finita,\nvolta a Elissa, che ella continuasse le 'mpose; la quale,\nd'ubidire disiderosa, incominciò:",
                                    "–A me, vezzose donne, si para dinanzi una malvagia notte\nda due giovanetti poco discreti avuta; ma per ciò che a essa\nseguitarono molti lieti giorni, sì come conforme al nostro\nproposito mi piace di raccontarla.",
                                    "In Roma, la quale come è oggi coda così già fu capo del\nmondo, fu un giovane, poco tempo fa, chiamato Pietro\nBoccamazza, di famiglia tralle romane assai onorevole, il\nquale s'innamorò d'una bellissima e vaga giovane chiamata\nAgnolella, figliuola d'uno ch'ebbe nome Gigliuozzo Saullo,\nuomo plebeio ma assai caro a' romani. E amandola, tanto\nseppe operare, che la giovane cominciò non meno a amar lui\nche egli amasse lei. Pietro, da fervente amor costretto e\nnon parendogli più dover sofferir l'aspra pena che il\ndisiderio che avea di costei gli dava, la domandò per\nmoglie; la qual cosa come i suoi parenti seppero, tutti\nfurono a lui e biasimarogli forte ciò che egli voleva fare;\ne d'altra parte fecero dire a Gigliuozzo Saullo che a niun\npartito attendesse alle parole di Pietro, per ciò che, se 'l\nfacesse, mai per amico né per parente l'avrebbero.",
                                    "Pietro, veggendosi quella via impedita per la qual sola si\ncredeva potere al suo disio pervenire, volle morir di\ndolore; e se Gigliuozzo l'avesse consentito, contro al\npiacere di quanti parenti avea per moglie la figliuola\navrebbe presa. Ma pur si mise in cuore, se alla giovane\npiacesse, di far che questa cosa avrebbe effetto; e per\ninterposita persona sentito che a grado l'era, con lei si\nconvenne di doversi con lui di Roma fuggire. Alla qual cosa\ndato ordine, Pietro una mattina per tempissimo levatosi con\nlei insieme montò a cavallo, e presero il cammin verso\nAlagna, là dove Pietro aveva certi amici de' quali esso\nmolto si confidava: e così cavalcando, non avendo spazio di\nfar nozze per ciò che temevano d'esser seguitati, del loro\namore andando insieme ragionando, alcuna volta l'un l'altro\nbasciava.",
                                    "Ora avvenne che, non essendo a Pietro troppo noto il\ncammino, come forse otto miglia da Roma dilungati furono,\ndovendo a man destra tenere si misero per una via a\nsinistra; né furono guari più di due miglia cavalcati che\nessi si videro vicini a un castelletto del quale, essendo\nstati veduti, subitamente uscirono da dodici fanti. E già\nessendo loro assai vicini, la giovane gli vide, per che\ngridando disse: “Pietro, campiamo, ché noi siamo\nassaliti!”, e come seppe, verso una selva grandissima volse\nil suo ronzino, e tenendogli gli sproni stretti al corpo,\nattenendosi all'arcione. Il ronzino, sentendosi pugnere,\ncorrendo per quella selva ne la portava.",
                                    "Pietro, che più al viso di lei andava guardando che al\ncammino, non essendosi tosto come lei de' fanti che venieno\navveduto, mentre che egli sanza vedergli ancora andava\nguardando donde venissero, fu da lor sopragiunto e preso e\nfatto del ronzino smontare; e domandato chi egli era, e\navendol detto, costor cominciaron fra loro a aver consiglio\ne a dire: “Questi è degli amici de' nemici nostri: che ne\ndobbian fare altro se non torgli quei panni e quel ronzino e\nimpiccarlo per dispetto degli Orsini a una di queste\nquerce?”",
                                    "E essendosi tutti a questo consiglio accordati, avevano a\nPietro comandato che si spogliasse; il quale spogliandosi,\ngià del suo male indovino, avvenne che un guato di ben\nventicinque fanti subitamente uscì adosso a costoro\ngridando: “Alla morte, alla morte!” Li quali, soprapresi\nda questo, lasciato star Pietro, si volsero alla lor difesa;\nma veggendosi molti meno che gli assalitori, cominciarono a\nfuggire, e costoro a seguirgli. La qual cosa Pietro\nveggendo, subitamente prese le cose sue e salì sopra il suo\nronzino e cominciò quanto poteva a fuggire per quella via\ndonde aveva veduto che la giovane era fuggita. Ma non\nvedendo per la selva né via né sentiero, né pedata di caval\nconoscendovi, poscia che a lui parve esser sicuro e fuor\ndelle mani di coloro che preso l'aveano e degli altri ancora\nda cui quegli erano stati assaliti, non ritrovando la sua\ngiovane, più doloroso che altro uomo cominciò a piagnere e a\nandarla or qua or là per la selva chiamando; ma niuna\npersona gli rispondeva, e esso non ardiva a tornare adietro\ne andando innanzi non conosceva dove arrivar si dovesse; e\nd'altra parte delle fiere che nelle selve sogliono abitare\naveva a un'ora di se stesso paura e della sua giovane, la\nqual tuttavia gli pareva vedere o da orso o da lupo\nstrangolare.",
                                    "Andò adunque questo Pietro sventurato tutto il giorno per\nquesta selva gridando e chiamando, a tal ora tornando\nindietro che egli si credeva innanzi andare; e già, tra per\nlo gridare e per lo piagnere e per la paura e per lo lungo\ndigiuno, era sì vinto, che più avanti non poteva. E vedendo\nla notte sopravenuta, non sappiendo che altro consiglio\npigliarsi, trovata una grandissima quercia, smontato del\nronzino a quella il legò, e appresso, per non esser dalle\nfiere divorato la notte, sù vi montò; e poco appresso,\nlevatasi la luna e 'l tempo essendo chiarissimo, non avendo\nPietro ardire d'adormentarsi per non cadere, come che,\nperché pure agio avuto n'avesse, il dolore né i pensieri che\ndella sua giovane avea non l'avrebber lasciato; per che\negli, sospirando e piagnendo e seco la sua disaventura\nmaladicendo, vegghiava.",
                                    "La giovane fuggendo, come davanti dicemmo, non sappiendo\ndove andarsi, se non come il suo ronzino stesso dove più gli\npareva la ne portava, si mise tanto fralla selva, che ella\nnon poteva vedere il luogo donde in quella entrata era: per\nche, non altramenti che avesse fatto Pietro, tutto il dì,\nora aspettando e ora andando e piagnendo e chiamando e della\nsua sciagura dolendosi, per lo salvatico luogo s'andò\navvolgendo. Alla fine, veggendo che Pietro non venia,\nessendo già vespro s'abbatté a un sentieruolo, per lo qual\nmessasi e seguitandolo il ronzino, poi che più di due miglia\nfu cavalcata, di lontano si vide davanti una casetta, alla\nquale essa come più tosto poté se n'andò; e quivi trovò un\nbuono uomo attempato molto con una sua moglie che similmente\nera vecchia.",
                                    "Li quali, quando la videro sola, dissero: “O figliuola,\nche vai tu a quest'ora così sola faccendo per questa\ncontrada?”",
                                    "La giovane piagnendo rispose che aveva la sua compagnia\nnella selva smarrita e domandò come presso fosse Alagna; a\ncui il buono uomo rispose: “Figliuola mia, questa non è la\nvia d'andare a Alagna; egli ci ha delle miglia più di\ndodici.”",
                                    "Disse allora la giovane: “E come ci sono abitanze presso\nda potere albergare?”",
                                    "A cui il buono uomo rispose: “Non ci sono in luogo niun sì\npresso, che tu di giorno vi potessi andare.”",
                                    "Disse la giovane allora: “Piacerebbevi egli, poi che\naltrove andar non posso, di qui ritenermi per l'amor di Dio\nstanotte?”",
                                    "Il buono uomo rispose: “Giovane, che tu con noi ti rimanga\nper questa sera n'è caro; ma tuttavia ti vogliam ricordare\nche per queste contrade e di dì e di notte e d'amici e di\nnemici vanno di male brigate assai, le quali molte volte ne\nfanno di gran dispiaceri e di gran danni; e se per\nisciagura, essendoci tu, ce ne venisse alcuna, e',\nveggendoti bella e giovane come tu se', e' ti farebbono\ndispiacere e vergogna, e noi non te ne potremmo aiutare.\nVogliantelo aver detto, acciò che tu poi, se questo\navvenisse, non ti possi di noi ramaricare.”",
                                    "La giovane, veggendo che l'ora era tarda, ancora che le\nparole del vecchio la spaventassero, disse: “Se a Dio\npiacerà, Egli ci guarderà e voi e me di questa noia; la\nquale se pur m'avenisse, è molto men male esser dagli uomini\nstraziata che sbranata per li boschi dalle fiere.”",
                                    "E così detto, discesa del suo ronzino, se n'entrò nella\ncasa del povero uomo e quivi con essoloro di quello che\navevano poveramente cenò, e appresso tutta vestita in su un\nlor letticello con loro insieme a giacer si gittò: né in\ntutta la notte di sospirar né di piagnere la sua sventura e\nquella di Pietro, del quale non sapea che si dovesse sperare\naltro che male, non rifinò.",
                                    "E essendo già vicino al matutino, ella sentì un gran\ncalpestio di gente andare: per la qual cosa levatasi, se\nn'andò in una gran corte, che la piccola casetta di dietro a\nsé avea, e vedendo dall'una delle parti di quella molto\nfieno, in quello s'andò a nascondere, acciò che, se quella\ngente quivi venisse, non fosse così tosto trovata. E appena\ndi nasconder compiuta s'era, che coloro, che una gran\nbrigata di malvagi uomini era, furono alla porta della\npiccola casa; e fattosi aprire e dentro entrati e trovato il\nronzin della giovane ancora con tutta la sella, domandaron\nchi vi fosse.",
                                    "Il buono uomo, non vedendo la giovane, rispose: “Niuna\npersona ci è altri che noi: ma questo ronzino, a cui che\nfuggito si sia, ci capitò iersera, e noi cel mettemmo in\ncasa acciò che i lupi nol manicassero.”",
                                    "“Adunque” disse il maggiore della brigata “sarà egli\nbuon per noi, poi che altro signore non ha.”",
                                    "Sparti adunque costor tutti per la piccola casa, parte\nn'andò nella corte: e poste giù lor lance e lor tavolacci,\navvenne che uno di loro, non sappiendo altro che farsi,\ngittò la sua lancia nel fieno e assai vicin fu a uccidere la\nnascosa giovane e ella a palesarsi, per ciò che la lancia le\nvenne allato alla sinistra poppa, tanto che col ferro le\nstracciò de' vestimenti, laonde ella fu per mettere un\ngrande strido temendo d'esser fedita; ma ricordandosi là\ndove era, tutta riscossasi, stette cheta.",
                                    "La brigata, chi qua e chi là, cotti lor cavretti e loro\naltra carne e mangiato e bevuto, s'andaron pe' fatti loro e\nmenaronsene il ronzin della giovane. E essendo già dilungati\nalquanto, il buono uomo cominciò a domandar la moglie: “Che\nfu della nostra giovane che iersera ci capitò, ché io veduta\nnon la ci ho poi che noi ci levammo?”",
                                    "La buona femina rispose che non sapea e andonne guatando.",
                                    "La giovane, sentendo coloro esser partiti, uscì del fieno:\ndi che il buono uomo forte contento, poi che vide che alle\nmani di coloro non era venuta e faccendosi già dì, le disse:\n“Omai che il dì ne viene, se ti piace noi t'accompagneremo\ninfino a un castello che è presso di qui cinque miglia, e\nserai in luogo sicuro; ma converratti venire a piè, per ciò\nche questa mala gente che ora di qui si parte se n'ha menato\nil ronzin tuo.” La giovane, datasi pace di ciò, gli pregò\nper Dio che al castello la menassero; per che entrati in via\nin su la mezza terza vi giunsero.",
                                    "Era il castello d'uno degli Orsini, il quale si chiamava\nLiello di Campo di Fiore, e per ventura v'era una sua donna,\nla qual bonissima e santa donna era; e veggendo la giovane,\nprestamente la ricognobbe e con festa la ricevette e\nordinatamente volle sapere come quivi arrivata fosse. La\ngiovane gliele contò tutto. La donna, che cognoscea\nsimilmente Pietro, sì come amico del marito di lei, dolente\nfu del caso avvenuto; e udendo dove stato fosse preso,\ns'avisò che morto fosse stato. Disse adunque alla giovane:\n“Poi che così è che Pietro tu non sai, tu dimorerai qui\nmeco infino a tanto che fatto mi verrà di potertene\nsicuramente mandare a Roma.”",
                                    "Pietro, stando sopra la quercia quanto più doloroso esser\npotea, vide in sul primo sonno venir ben venti lupi, li\nquali tutti, come il ronzin videro, gli furon dintorno. Il\nronzin sentendogli, tirata la testa ruppe le cavezzine e\ncominciò a volersi fuggire, ma essendo intorniato e non\npotendo gran pezza co' denti e co' calci si difese: alla\nfine da loro atterrato e strozzato fu e subitamente\nsventrato, e tutti pascendosi, senza altro lasciarvi che\nl'ossa, il divorarono e andar via. Di che Pietro, al qual\npareva del ronzino avere una compagnia e un sostegno delle\nsue fatiche, forte sbigottì, e imaginossi di non dover mai\ndi quella selva potere uscire.",
                                    "E essendo già vicino al dì, morendosi egli sopra la quercia\ndi freddo, sì come quegli che sempre da torno guardava si\nvide innanzi forse un miglio un grandissimo fuoco; per che,\ncome fatto fu il dì chiaro, non senza paura della quercia\ndisceso, verso là si dirizzò e tanto andò, che a quello\npervenne; dintorno al quale trovò pastori che mangiavano e\ndavansi buon tempo, da' quali esso per pietà fu raccolto. E\npoi che egli mangiato ebbe e fu riscaldato, contata loro la\nsua disaventura e come quivi solo arrivato fosse, gli\ndomandò se in quelle parti fosse villa o castello dove egli\nandar potesse. I pastori dissero che ivi forse a tre miglia\nera un castello di Liello di Campo di Fiore, nel quale al\npresente era la donna sua; di che Pietro contentissimo gli\npregò che alcun di loro infino al castello l'accompagnasse,\nil che due di loro fecero volentieri.",
                                    "Al quale pervenuto Pietro e quivi avendo trovato alcun suo\nconoscente, cercando di trovar modo che la giovane fosse per\nla selva cercata, fu da parte della donna fatto chiamare; il\nquale incontanente andò a lei, e vedendo con lei l'Agnolella\nmai pari letizia non fu alla sua. Egli si struggea tutto\nd'andarla a abracciare ma per vergogna, la quale avea della\ndonna, lasciava; e se egli fu lieto assai, la letizia della\ngiovane vedendolo non fu minore.",
                                    "La gentil donna, raccoltolo e fattogli festa e avendo da\nlui ciò che intervenuto gli era udito, il riprese molto di\nciò che contro al piacer de' parenti suoi far voleva; ma\nveggendo che egli era pure a questo disposto e che alla\ngiovane aggradiva, disse: “In che m'affatico io? Costor\ns'amano, costor si conoscono, ciascuno è parimente amico del\nmio marito, e il lor desiderio è onesto e credo che egli\npiaccia a Dio, poiché l'uno dalle forche ha campato e\nl'altro dalla lancia e amenduni dalle fiere salvatiche: e\nperò facciasi.” E a loro rivolta disse: “Se pure questo\nv'è all'animo di voler essere moglie e marito insieme, e a\nme: facciasi, e qui le nozze s'ordinino alle spese di\nLiello; la pace poi tra voi e' vostri parenti farò io ben\nfare.”",
                                    "Pietro lietissimo, e l'Agnolella più, quivi si sposarono; e\ncome in montagna si poté, la gentil donna fé loro onorevoli\nnozze, e quivi i primi frutti del loro amore dolcissimamente\nsentirono.",
                                    "Poi, ivi a parecchi dì, la donna insieme con loro, montati\na cavallo e bene accompagnati se ne tornarono a Roma: dove,\ntrovati forte turbati i parenti di Pietro di ciò che fatto\naveva, con loro in buona pace il ritornò; e esso con molto\nriposo e piacere con la sua Agnolella infino alla lor\nvecchiezza si visse.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Ricciardo Manardi è trovato da messer Lizio da Valbona con\nla figliuola, la quale egli sposa e col padre di lei rimane\nin buona pace."
                                    }
                                },
                                "p": [
                                    "Tacendosi Elissa, le lode ascoltando dalle sue compagne\ndate alla sua novella, impose la reina a Filostrato che\nalcuna ne dicesse egli; il quale ridendo incominciò:",
                                    "–Io sono stato da tante di voi tante volte morso perché io\nmateria da crudeli ragionamenti e da farvi piagner v'imposi,\nche a me pare, a volere alquanto questa noia ristorare,\nesser tenuto di dover dire alcuna cosa per la quale io\nalquanto vi faccia ridere; e per ciò uno amore, non da altra\nnoia che di sospiri e d'una brieve paura con vergogna\nmescolata a lieto fin pervenuto, in una novelletta assai\npiccola intendo di raccontarvi.",
                                    "Non è adunque, valorose donne, gran tempo passato che in\nRomagna fu un cavaliere assai da bene e costumato, il quale\nfu chiamato messer Lizio di Valbona, a cui per ventura\nvicino alla sua vecchiezza una figliuola nacque d'una sua\ndonna chiamata madonna Giacomina. La quale oltre a ogni\naltra della contrada crescendo divenne bella e piacevole; e\nper ciò che sola era al padre e alla madre rimasa,\nsommamente da loro era amata e avuta cara e con maravigliosa\ndiligenza guardata, aspettando essi di far di lei alcun gran\nparentado. Ora usava molto nella casa di messer Lizio, e\nmolto con lui si riteneva, un giovane bello e fresco della\npersona il quale era de' Manardi da Brettinoro, chiamato\nRicciardo, del quale niuna altra guardia messer Lizio o la\nsua donna prendevano che fatto avrebbon d'un lor figliuolo.\nIl quale, una volta e altra veggendo la giovane bellissima e\nleggiadra e di laudevoli maniere e costumi e già da marito,\ndi lei fieramente s'innamorò, e con gran diligenza il suo\namore teneva occulto. Del quale avvedutasi la giovane, senza\nschifar punto il colpo, lui similmente cominciò a amare, di\nche Ricciardo fu forte contento.",
                                    "E avendo molte volte avuta voglia di doverle alcuna parola\ndire e dubitando taciutosi, pure una, preso tempo e ardire,\nle disse: “Caterina, io ti priego che tu non mi facci\nmorire amando.”",
                                    "La giovane rispose subito: “Volesse Idio che tu non\nfacessi più morir me!”",
                                    "Questa risposta molto di piacere e d'ardire aggiunse a\nRicciardo, e dissele: “Per me non starà mai cosa che a\ngrado ti sia, ma a te sta il trovar modo allo scampo della\ntua vita e della mia.”",
                                    "La giovane allora disse: “Ricciardo, tu vedi quanto io sia\nguardata, e per ciò da me non so veder come tu a me ti possi\nvenire: ma se tu sai veder cosa che io possa senza mia\nvergogna fare, dillami, e io la farò.”",
                                    "Ricciardo, avendo più cose pensate, subitamente disse:\n“Caterina mia dolce, io non so alcuna via vedere, se tu già\nnon dormissi o potessi venire in sul verone che è presso al\ngiardino di tuo padre; dove se io sapessi che tu di notte\nfossi, senza fallo io m'ingegnerei di venirvi quantunque\nmolto alto sia.”",
                                    "A cui la Caterina rispose: “Se quivi ti dà il cuor di\nvenire, io mi credo ben far sì che fatto mi verrà di\ndormirvi.”",
                                    "Ricciardo disse di sì; e questo detto una volta sola si\nbasciarono alla sfuggita e andar via.",
                                    "Il dì seguente, essendo già vicino alla fine di maggio, la\ngiovane cominciò davanti alla madre a ramaricarsi che la\npassata notte per lo soperchio caldo non aveva potuto\ndormire.",
                                    "Disse la madre: “O figliuola mia, che caldo fa egli? Anzi\nnon fu egli caldo veruno.”",
                                    "A cui la Caterina disse: “Madre mia, voi dovreste dire ‘a\nmio parere’, e forse vi direste il vero; ma voi dovreste\npensare quanto sieno più calde le fanciulle che le donne\nattempate.”",
                                    "La donna disse allora: “Figliuola mia, così è il vero; ma\nio non posso fare caldo e freddo a mia posta, come tu forse\nvorresti.I tempi si convegnon pur sofferir fatti come le\nstagioni gli danno; forse quest'altra notte sarà più fresco,\ne dormirai meglio.”",
                                    "“Ora Idio il voglia, “ disse la Caterina “ma non suole\nessere usanza che andando verso la state le notti si vadano\nrinfrescando.”",
                                    "“Dunque, “ disse la donna “che vuoi tu che si faccia?”",
                                    "Rispose la Caterina: “Quando a mio padre e a voi piacesse,\nio farei volentier fare un letticello in sul verone che è\nallato alla sua camera e sopra il suo giardino e quivi mi\ndormirei: e udendo cantar l'usignuolo e avendo il luogo più\nfresco, molto meglio starei che nella vostra camera non\nfo.”",
                                    "La madre allora disse: “Figliuola, confortati: io il dirò\na tuo padre, e come egli vorrà così faremo.”",
                                    "Le quali cose udendo messer Lizio dalla sua donna, per ciò\nche vecchio era e da questo forse un poco ritrosetto, disse:\n“Che rusignuolo è questo a che ella vuol dormire? Io la\nfarò ancora adormentare al canto delle cicale.”",
                                    "Il che la Caterina sappiendo, più per isdegno che per caldo\nnon solamente la seguente notte non dormì ma ella non lasciò\ndormir la madre, pur del gran caldo dolendosi; il che avendo\nla madre sentito, fu la mattina a messer Lizio e gli disse:\n“Messere, voi avete poco cara questa giovane: che vi fa\negli perché ella sopra quel veron si dorma? Ella non ha in\ntutta notte trovato luogo di caldo; e oltre a ciò\nmaravigliatevi voi perché egli le sia in piacere l'udir\ncantar l'usignuolo, che è una fanciullina? I giovani son\nvaghi delle cose simiglianti a loro.”",
                                    "Messer Lizio udendo questo disse: “Via, faccialevisi un\nletto tale quale egli vi cape e fallo fasciar da torno\nd'alcuna sargia: e dormavi e oda cantar l'usignuolo a suo\nsenno.”",
                                    "La giovane, saputo questo, prestamente vi fece fare un\nletto; e dovendovi la sera vegnente dormire, tanto attese\nche ella vide Ricciardo e fecegli un segno posto tra loro,\nper lo quale egli intese ciò che far si dovea. Messer Lizio,\nsentendo la giovane essersi andata a letto, serrato uno\nuscio che della sua camera andava sopra 'l verone,\nsimilmente s'andò a dormire. Ricciardo, come d'ogni parte\nsentì le cose chete, con l'aiuto d'una scala salì sopra un\nmuro, e poi di 'n su quel muro appiccandosi a certe morse\nd'un altro muro, con gran fatica e pericolo se caduto fosse,\npervenne in sul verone, dove chetamente con grandissima\nfesta dalla giovane fu ricevuto; e dopo molti basci si\ncoricarono insieme e quasi per tutta la notte diletto e\npiacer presono l'un dell'altro, molte volte faccendo cantar\nl'usignuolo. E essendo le notti piccole e il diletto grande\ne già al giorno vicino, il che essi non credevano, e sì\nancora riscaldati sì dal tempo e sì dallo scherzare, senza\nalcuna cosa adosso s'adormentarono, avendo la Caterina col\ndestro braccio abracciato sotto il collo Ricciardo e con la\nsinistra mano presolo per quella cosa che voi tra gli uomini\npiù vi vergognate di nominare.",
                                    "E in cotal guisa dormendo, senza svegliarsi sopravenne il\ngiorno, e messer Lizio si levò; e ricordandosi la figliuola\ndormire sopra 'l verone, chetamente l'uscio aprendo disse:\n“Lasciami vedere come l'usignuolo ha fatto questa notte\ndormire la Caterina.” E andato oltre pianamente levò alto\nla sargia della quale il letto era fasciato, e Ricciardo e\nlei vide ignudi e iscoperti dormire abbracciati nella guisa\ndi sopra mostrata; e avendo ben conosciuto Ricciardo, di\nquindi s'uscì e andonne alla camera della sua donna e\nchiamolla, dicendo: “Sù tosto, donna, lievati e vieni a\nvedere che tua figliuola è stata sì vaga dell'usignuolo, che\nella l'ha preso e tienlosi in mano.”",
                                    "Disse la donna: “Come può questo essere?”",
                                    "Disse messer Lizio: “Tu il vedrai se tu vien tosto.”",
                                    "La donna, affrettatasi di vestire, chetamente seguitò\nmesser Lizio; e giunti amenduni al letto e levata la sargia,\npoté manifestamente vedere madonna Giacomina come la\nfigliuola avesse preso e tenesse l'usignuolo il quale ella\ntanto disiderava d'udir cantare.",
                                    "Di che la donna, tenendosi forte di Ricciardo ingannata,\nvolle gridare e dirgli villania: ma messer Lizio le disse:\n“Donna, guarda che per quanto tu hai caro il mio amore tu\nnon facci motto, ché in verità, poscia che ella l'ha preso,\negli sì sarà suo. Ricciardo è gentile uomo e ricco giovane;\nnoi non possiamo aver di lui altro che buon parentado: se\negli si vorrà a buon concio da me partire, e' gli converrà\nche primieramente la sposi, sì che egli si troverà aver\nmesso l'usignuolo nella gabbia sua e non nell'altrui.” Di\nche la donna racconsolata, veggendo il marito non esser\nturbato di questo fatto e considerando che la figliuola\naveva avuta la buona notte e erasi ben riposata e aveva\nl'usignuol preso, si tacque.",
                                    "Né guari dopo queste parole stettero, che Ricciardo si\nsvegliò; e veggendo che il giorno era chiaro si tenne morto\ne chiamò la Caterina dicendo: “Oimè, anima mia, come\nfaremo, che il giorno è venuto e hammi qui colto?”",
                                    "Alle quali parole messer Lizio, venuto oltre e levata la\nsargia, rispose: “Faren bene.”",
                                    "Quando Ricciardo il vide, parve che gli fosse il cuore del\ncorpo strappato; e levatosi a sedere in su il letto disse:\n“Signor mio, io vi cheggio mercé per Dio. Io conosco, sì\ncome disleale e malvagio uomo, aver meritata morte, e per\nciò fate di me quello che più vi piace: ben vi priego io, se\nesser può, che voi abbiate della mia vita mercé e che io non\nmuoia.”",
                                    "A cui messer Lizio disse: “Ricciardo, questo non meritò\nl'amore il quale io ti portava e la fede la quale io aveva\nin te; ma pur, poi che così è e a tanto fallo t'ha\ntrasportato la giovanezza, acciò che tu tolga a te la morte\ne a me la vergogna, sposa per tua legittima moglie la\nCaterina, acciò che, come ella è stata questa notte tua,\ncosì sia mentre ella viverà. E in questa guisa puoi e la mia\npace e la tua salvezza acquistare: e ove tu non vogli così\nfare, raccomanda a Dio l'anima tua.”",
                                    "Mentre queste parole si dicevano la Caterina lasciò\nl'usignuolo, e ricopertasi cominciò fortemente a piagnere e\na pregare il padre che a Ricciardo perdonasse; e d'altra\nparte pregava Ricciardo che quel facesse che messer Lizio\nvolea, acciò che con sicurtà e lungo tempo potessono insieme\ndi così fatte notti avere. Ma a ciò non furono troppi\nprieghi bisogno: per ciò che d'una parte la vergogna del\nfallo commesso e la voglia dello emendare e d'altra la paura\ndel morire e il disidero dello scampare, e oltre a questo\nl'ardente amore e l'appetito del possedere la cosa amata,\nliberamente e senza alcuno indugio gli fecer dire sé essere\napparecchiato a far ciò che a messer Lizio piaceva.",
                                    "Per che, messer Lizio fattosi prestare a madonna Giacomina\nuno de' suoi anelli, quivi, senza mutarsi, in presenzia di\nloro Ricciardo per sua moglie sposò la Caterina. La qual\ncosa fatta, messer Lizio e la donna partendosi dissono:\n“Riposatevi oramai, ché forse maggior bisogno n'avete che\ndi levarvi.”",
                                    "Partiti costoro, i giovani si rabracciarono insieme, e non\nessendo più che sei miglia camminati la notte, altre due\nanzi che si levassero ne camminarono e fecer fine alla prima\ngiornata. Poi levati e Ricciardo avuto più ordinato\nragionamento con messer Lizio, pochi dì appresso, sì come si\nconveniva, in presenza degli amici e de' parenti da capo\nsposo la giovane e con gran festa se ne la menò a casa e\nfece onorevoli e belle nozze; e poi con lei lungamente in\npace e in consolazione uccellò agli usignuoli e di dì e di\nnotte quanto gli piacque.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "Guidotto da Cremona lascia a Giacomin da Pavia una\nfanciulla e muorsi; la qual Giannol di Severino e Minghino\ndi Mingole amano in Faenza: azzufansi insieme; riconoscesi\nla fanciulla esser sirocchia di Giannole e dassi per moglie\na Minghino."
                                    }
                                },
                                "p": [
                                    "Aveva ciascuna donna, la novella dell'usignuolo ascoltando,\ntanto riso, che ancora, quantunque Filostrato ristato fosse\ndi novellare, non per ciò esse di ridere si potevan tenere.\nMa pur, poi che alquanto ebbero riso, la reina disse:–\nSicuramente, se tu ieri ci affligesti, tu ci hai oggi tanto\ndileticate, che niuna meritamente di te si dee ramaricare.–\nE avendo a Neifile le parole rivolte, le 'mpose che\nnovellasse; la quale lietamente così cominciò a parlare:",
                                    "–Poi che Filostrato ragionando in Romagna è intrato, a me\nper quella similmente gioverà d'andare alquanto spaziandomi\ncol mio novellare.",
                                    "Dico adunque che già nella città di Fano due lombardi\nabitarono, de' quali l'un fu chiamato Guidotto da Cremona e\nl'altro Giacomin da Pavia, uomini omai attempati e stati\nnella lor gioventudine quasi sempre in fatti d'arme e\nsoldati. Dove, venendo a morte Guidotto e niun figliuolo\navendo né altro amico o parente di cui più si fidasse che di\nGiacomin facea, una sua fanciulla d'età forse di diece anni\ne ciò che egli al mondo avea, molto de' suoi fatti\nragionatogli, gli lasciò e morissi.",
                                    "Avvenne in questi tempi che la città di Faenza, lungamente\nin guerra e in mala ventura stata, alquanto in miglior\ndisposizion ritornò, e fu a ciascun che ritornar vi volesse\nliberamente conceduto il potervi tornare; per la qual cosa\nGiacomino, che altra volta dimorato v'era e piacendogli la\nstanza, là con ogni sua cosa si tornò, e seco ne menò la\nfanciulla lasciatagli da Guidotto, la quale egli come\npropria figliuola amava e trattava.",
                                    "La quale crescendo divenne bellissima giovane quanto alcuna\naltra che allora fosse nella città; e così come era bella,\nera costumata e onesta: per la qual cosa da diversi fu\ncominciata a vagheggiare, ma sopra tutti due giovani assai\nleggiadri e da bene igualmente le posero grandissimo amore,\nin tanto che per gelosia insieme s'incominciarono a avere in\nodio fuor di modo: e chiamavasi l'uno Giannole di Severino e\nl'altro Minghino di Mingole. Né era alcun di loro, essendo\nella d'età di quindici anni, che volentier non l'avesse per\nmoglie presa se da' suoi parenti fosse stato sofferto: per\nche, veggendolasi per onesta cagion vietare, ciascuno a\ndoverla, in quella guisa che meglio potesse, avere si diede\na procacciare.",
                                    "Aveva Giacomino in casa una fante attempata e un fante che\nCrivello aveva nome, persona sollazzevole e amichevole\nassai: col quale Giannole dimesticatosi molto, quando tempo\ngli parve, ogni suo amor discoperse pregandolo che a dovere\nil suo disidero ottenere gli fosse favorevole, gran cose se\nciò facesse promettendogli. Al quale Crivello disse: “Vedi,\nin questo io non potrei per te altro adoperare se non che,\nquando Giacomino andasse in alcuna parte a cenare, metterti\nlà dove ella fosse, per ciò che, volendole io dir parole per\nte, ella non mi starebbe mai a ascoltare. Questo, s'el ti\npiace, io il ti prometto e farollo; fa tu poi, se tu sai,\nquello che tu creda che bene stea.”",
                                    "Giannole disse che più non volea e in questa concordia\nrimase.",
                                    "Minghino d'altra parte aveva dimesticata la fante e con lei\ntanto adoperato, che ella avea più volte ambasciate portate\nalla fanciulla e quasi del suo amor l'aveva accesa; e oltre\na questo gli aveva promesso di metterlo con lei come\navvenisse che Giacomino per alcuna cagione da sera fuori di\ncasa andasse.",
                                    "Avvenne adunque, non molto tempo appresso queste parole,\nche, opera di Crivello, Giacomino andò con un suo amico a\ncenare; e fattolo sentire a Giannole, compose con lui che,\nquando un certo cenno facesse, egli venisse e troverebbe\nl'uscio aperto. La fante d'altra parte, niente di questo\nsappiendo, fece sentire a Minghino che Giacomino non vi\ncenava, e gli disse che presso della casa dimorasse, sì che\nquando vedesse un segno ch'ella farebbe, egli venisse e\nentrassesene dentro. Venuta la sera, non sappiendo i due\namanti alcuna cosa l'un dell'altro, ciascun sospettando\ndell'altro, con certi compagni armati a dovere entrare in\ntenuta andò: Minghino co' suoi a dovere il segno aspettar si\nripose in casa d'un suo amico vicin della giovane, Giannole\nco' suoi alquanto dalla casa stette lontano.",
                                    "Crivello e la fante, non essendovi Giacomino, s'ingegnavano\ndi mandare l'un l'altro via. Crivello diceva alla fante:\n“Come non ti vai tu a dormire oramai? che ti vai tu pure\navviluppando per casa?”",
                                    "E la fante diceva a lui: “Ma tu perché non vai per\nsignorto? che aspetti tu oramai qui, poi hai cenato?”",
                                    "E così l'uno non poteva l'altro far mutar di luogo.",
                                    "Ma Crivello, conoscendo l'ora posta con Giannole esser\nvenuta, disse seco: “Che curo io di costei? Se ella non\nstarà cheta, ella potrà aver delle sue”; e fatto il segno\nposto andò a aprir l'uscio, e Giannole prestamente venuto\ncon due de' compagni andò dentro, e trovata la giovane nella\nsala la presono per menarla via. La giovane cominciò a\nresistere e a gridar forte, e la fante similmente; il che\nsentendo Minghino prestamente co' suoi compagni là corse, e\nveggendo la giovane già fuor dell'uscio tirare, tratte le\nspade fuori, gridaron tutti: “Ahi traditori, voi siete\nmorti; la cosa non andrà così: che forza è questa?”; e\nquesto detto gl'incominciarono a ferire.",
                                    "E d'altra parte la vicinanza uscita fuori al romore e co'\nlumi e con arme, cominciarono questa cosa a biasimare e a\naiutar Minghino; per che, dopo lunga contesa, Minghino tolse\nla giovane a Giannole e rimisela in casa di Giacomino. Né\nprima si partì la mischia, che i sergenti del capitan della\nterra vi sopragiunsero e molti di costor presero: e tra gli\naltri furon presi Minghino e Giannole e Crivello, e in\nprigione menatine. Ma poi racquietata la cosa e Giacomino\nessendo tornato e di questo accidente molto malinconoso,\nessaminando come stato fosse e trovato che in niuna cosa la\ngiovane aveva colpa, alquanto si diè più pace, proponendo\nseco, acciò che più simil caso non avvenisse, di doverla\ncome più tosto potesse maritare.",
                                    "La mattina venuta, i parenti dell'una parte e dell'altra,\navendo la verità del fatto sentita e conoscendo il male che\na' presi giovani ne poteva seguire volendo Giacomino quello\nadoperare che ragionevolmente avrebbe potuto, furono a lui e\ncon dolci parole il pregarono che alla ingiuria ricevuta dal\npoco senno de' giovani non guardasse tanto, quanto all'amore\ne alla benivolenza la qual credevano che egli a loro che il\npregavano portasse, offerendo appresso se medesimi e i\ngiovani che il male avevan fatto a ogni ammenda che a lui\npiacesse di prendere.",
                                    "Giacomino, il quale de' suoi dì assai cose vedute avea e\nera di buon sentimento, rispose brievemente: “Signori, se\nio fossi a casa mia come io sono alla vostra, mi tengo io sì\nvostro amico, che né di questo né d'altro io non farei se\nnon quanto vi piacesse; e oltre a questo più mi debbo a'\nvostri piaceri piegare in quanto voi a voi medisimi avete\noffeso, per ciò che questa giovane, forse come molti\nstimano, non è da Cremona né da Pavia, anzi è faentina, come\nche io né ella né colui da cui io l'ebbi non sapessimo mai\ndi cui si fosse figliuola: per che di quello che pregate\ntanto sarà per me fatto quanto me ne imporrete.”",
                                    "I valenti uomini, udendo costei essere di Faenza, si\nmaravigliarono; e rendute grazie a Giacomino della sua\nliberale risposta, il pregarono che gli piacesse di dover\nloro dire come costei alle mani venuta gli fosse e come\nsapesse lei essere faentina; a' quali Giacomin disse:\n“Guidotto da Cremona fu mio compagno e amico; e venendo a\nmorte mi disse che quando questa città da Federigo\nimperadore fu presa, andatoci a ruba ogni cosa, egli entrò\nco' suoi compagni in una casa e quella trovò di roba piena\nesser dagli abitanti abandonata, fuor solamente da questa\nfanciulla, la qual, d'età di due anni o in quel torno, lui\nsagliente su per le scale chiamò padre. Per la qual cosa a\nlui venuta di lei compassione, insieme con tutte le cose\ndella casa seco ne la portò a Fano: e quivi morendo, con ciò\nche egli avea costei mi lasciò, imponendomi che quando tempo\nfosse io la maritassi e quello che stato fosse suo le dessi\nin dota. E venuta nella età da marito, non m'è venuto fatto\ndi poterla dare a persona che mi piaccia: fare'l volentieri\nanzi che altro caso simile a quel d'iersera me ne\navvenisse.”",
                                    "Era quivi intra gli altri un Guiglielmino da Medicina, che\ncon Guidotto era stato a questo fatto e molto ben sapeva la\ncui casa stata fosse quella che Guidotto avea rubata; e\nvedendolo ivi tra gli altri, gli s'accostò e disse:\n“Bernabuccio, odi tu ciò che Giacomin dice?”",
                                    "Disse Bernabuccio: “Sì, e testé vi pensava più, per ciò\nche io mi ricordo che in quegli rimescolamenti io perdei una\nfiglioletta di quella età che Giacomin dice.”",
                                    "A cui Guiglielmin disse: “Per certo questa è dessa, per\nciò che io mi trovai già in parte ove io udii a Guidotto\ndivisare dove la ruberia avesse fatta e conobbi che la tua\ncasa era stata; e per ciò ramemorati se a alcun segnale\nriconoscerla credessi e fanne cercare, ché tu troverai\nfermamente che ella è tua figliuola.”",
                                    "Per che pensando Bernabuccio si ricordò lei dovere avere\nuna margine a guisa d'una crocetta sovra l'orecchia\nsinistra, stata d'una nascenza che fatta gli avea poco\ndavanti a quello accidente tagliare: per che, senza alcuno\nindugio pigliare, accostatosi a Giacomino che ancora era\nquivi, il pregò che in casa sua il menasse e veder gli\nfacesse questa giovane. Giacomino il vi menò volentieri e\nlei fece venire dinanzi da lui. La quale come Bernabuccio\nvide, così tutto il viso della madre di lei, che ancora\nbella donna era, gli parve vedere; ma pur, non stando a\nquesto, disse a Giacomino che di grazia voleva da lui\npoterle un poco levare i capelli sopra la sinistra orecchia,\ndi che Giacomino fu contento. Bernabuccio, accostatosi a lei\nche vergognosamente stava, levati con la man dritta i\ncapelli, la croce vide; laonde veramente conoscendo lei\nessere la sua figliuola teneramente cominciò a piagnere e a\nabbracciarla, come che ella si contendesse.",
                                    "E volto a Giacomin disse: “Fratel mio, questa è mia\nfigliuola; la mia casa fu quella che fu da Guidotto rubata,\ne costei nel furor subito vi fu dentro dalla mia donna e sua\nmadre dimenticata, e infino a qui creduto abbiamo che costei\nnella casa, che mi fu quel dì stesso arsa, ardesse.”",
                                    "La giovane, udendo questo e vedendo l'uomo attempato e\ndando alle parole fede e da occulta vertù mossa, sostenendo\nli suoi abbracciamenti, con lui teneramente cominciò a\npiagnere. Bernabuccio di presente mandò per la madre di lei\ne per altre sue parenti e per le sorelle e per li fratelli\ndi lei; e a tutti mostratala e narrando il fatto, dopo mille\nabbracciamenti, fatta la festa grande, essendone Giacomino\nforte contento, seco a casa sua ne la menò.",
                                    "Saputo questo il capitano della città, che valoroso uomo\nera, e conoscendo che Giannole, cui preso tenea, figliuolo\nera di Bernabuccio e fratel carnal di costei, avvisò di\nvolersi del fallo commesso da lui mansuetamente passare: e\nintromessosi in queste cose, con Bernabuccio e con Giacomino\ninsieme a Giannole e a Minghino fece far pace; e a Minghino\ncon gran piacer di tutti i suoi parenti diede per moglie la\ngiovane, il cui nome era Agnesa, e con loro insieme liberò\nCrivello e gli altri che impacciati v'erano per questa\ncagione.",
                                    "E Minghino appresso lietissimo fece le nozze belle e\ngrandi, e a casa menatalasi, con lei in pace e in bene\nposcia più anni visse.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Gian di Procida, trovato con una giovane amata da lui e\nstata data al re Federigo, per dovere essere arso con lei è\nlegato a un palo; riconosciuto da Ruggier de Loria, campa e\ndivien marito di lei."
                                    }
                                },
                                "p": [
                                    "Finita la novella di Neifile, assai alle donne piaciuta,\ncomandò la reina a Pampinea che a doverne alcuna dire si\ndisponesse; la qual prestamente, levato il chiaro viso,\nincominciò:",
                                    "–Grandissime forze, piacevoli donne, son quelle d'amore, e\na gran fatiche e a istrabocchevoli e non pensati pericoli\ngli amanti dispongono, come per assai cose raccontate e oggi\ne altre volte comprender si può; ma nondimeno ancora con\nl'ardire d'un giovane innamorato m'agrada di dimostrarlo.",
                                    "Ischia è una isola assai vicina di Napoli, nella quale fu\ngià tra l'altre una giovinetta bella e lieta molto, il cui\nnome fu Restituta, e figliuola d'un gentile uom dell'isola,\nche Marin Bolgaro avea nome; la quale un giovanetto, che\nd'una isoletta a Ischia vicina, chiamata Procida, era e\nnominato Gianni, amava sopra la vita sua e ella lui. Il\nquale, non che il giorno da Procida a usare a Ischia per\nvederla venisse, ma già molte volte di notte, non avendo\ntrovata barca, da Procida infino a Ischia notando era andato\nper poter vedere, se altro non potesse, almeno le mura della\nsua casa.",
                                    "E durante questo amore così fervente avvenne che, essendo\nla giovane un giorno di state tutta soletta alla marina di\nscoglio in iscoglio andando marine conche con un coltellino\ndalle pietre spiccando, s'avenne in un luogo fra gli scogli\nriposto; sì per l'ombra e sì per lo destro d'una fontana\nd'acqua freddissima che v'era, s'erano certi giovani\nciciliani, che da Napoli venivano, con una lor fregata\nraccolti. Li quali, avendo la giovane veduta bellissima e\nche ancora lor non vedea e vedendola sola, fra sé\ndiliberarono di doverla pigliare e portarla via: e alla\ndiliberazione seguitò l'effetto. Essi, quantunque ella\ngridasse molto, presala, sopra la barca la misero e andar\nvia: e in Calavria pervenuti, furono a ragionamento di cui\nla giovane dovesse essere e in brieve ciaschedun la volea;\nper che, non trovandosi concordia fra loro, temendo essi di\nnon venire a peggio e per costei guastare i fatti loro,\nvennero a concordia di doverla donare a Federigo re di\nCicilia, il quale era allora giovane e di così fatte cose si\ndilettava; e a Palermo venuti, così fecero.",
                                    "Il re, veggendola bella, l'ebbe cara; ma per ciò che\ncagionevole era alquanto della persona, infino a tanto che\npiù forte fosse, comandò che ella fosse messa in certe case\nbellissime d'un suo giardino, il quale chiamava la Cuba, e\nquivi servita; e così fu fatto.",
                                    "Il romore della rapita giovane fu in Ischia grande, e\nquello che più lor gravava era che essi non potevan sapere\nchi si fossero stati coloro che rapita l'avevano. Ma Gianni,\nal quale più che a alcuno altro ne calea, non aspettando di\ndoverlo in Ischia sentire, sappiendo verso che parte n'era\nla fregata andata, fattane armare una sù vi montò, e quanto\npiù tosto poté, discorsa tutta la marina dalla Minerva\ninfino alla Scalea in Calavria e per tutto della giovane\ninvestigando, nella Scalea gli fu detto lei essere da\nmarinari ciciliani portata via a Palermo. Là dove Gianni\nquanto più tosto poté si fece portare, e quivi, dopo molto\ncercare, trovato che la giovane era stata donata al re e per\nlui era nella Cuba guardata, fu forte turbato e quasi ogni\nsperanza perdé non che di doverla mai riavere ma pur vedere.",
                                    "Ma pur, da amor ritenuto, mandatane la fregata, veggendo\nche da niun conosciuto v'era, si stette; e sovente dalla\nCuba passando, gliele venne per ventura veduta un dì a una\nfinestra, e ella vide lui; di che ciascun fu contento assai.\nE veggendo Gianni che il luogo era solingo, accostatosi come\npoté, le parlò, e da lei informato della maniera che a\ntenere avesse se più dappresso le volesse parlar, si partì,\navendo prima per tutto considerata la disposizione del\nluogo: e aspettata la notte e di quella lasciata andar buona\nparte, là se ne tornò e aggrappatosi per parti che non vi si\nsarebbono appiccati i picchi nel giardin se n'entrò, e in\nquello trovata una antennetta, alla finestra dalla giovane\ninsegnatagli l'appoggiò e per quella assai leggiermente se\nne saglì.",
                                    "La giovane, parendole il suo onore avere omai perduto, per\nla guardia del quale ella gli era alquanto nel passato stata\nsalvatichetta, pensando a niuna persona più degnamente che a\ncostui potersi donare e avvisando di poterlo inducere a\nportarla via, seco aveva preso di compiacergli in ogni suo\ndisidero e per ciò aveva la finestra lasciata aperta, acciò\nche egli prestamente dentro potesse passare. Trovatala\nadunque Gianni aperta, chetamente se n'entrò dentro e alla\ngiovane, che non dormiva, allato si coricò. La quale, prima\nche a altro venissero, tutta la sua intenzion gli aperse,\nsommamente del trarla quindi e via portarnela pregandolo;\nalla qual Gianni disse niuna cosa quanto questa piacergli, e\nche senza alcun fallo, come da lei si partisse, in sì fatta\nmaniera in ordine il metterebbe, che la prima volta ch'el vi\ntornasse via la ne menerebbe. E appresso questo, con\ngrandissimo piacere abbracciatisi, quello diletto presero\noltre al quale niun maggior ne puote amor prestare: e poi\nche quello ebbero più volte reiterato, senza accorgersene\nnelle braccia l'un dell'altro s'adormentarono.",
                                    "Il re, al quale costei era molto nel primo aspetto\npiaciuta, di lei ricordandosi, sentendosi bene della\npersona, ancora che fosse al dì vicino diliberò d'andare a\nstarsi alquanto con lei; e con alcuno de' suoi servidori\nchetamente se n'andò alla Cuba, e nelle case entrato, fatto\npianamente aprir la camera nella quale sapeva che dormiva la\ngiovane, in quella con un gran doppiere acceso innanzi se\nn'entrò: e sopra il letto guardando, lei insieme con Gianni\nignudi e abbracciati vide dormire. Di che egli di subito si\nturbò fieramente e in tanta ira montò, senza dire alcuna\ncosa, che a poco si tenne che quivi con un coltello che\nallato avea amenduni non gli uccise. Poi, estimando\nvilissima cosa essere a qualunque uom si fosse, non che a un\nre, due ignudi uccidere dormendo, si ritenne e pensò di\nvolergli in publico e di fuoco far morire; e volto a un sol\ncompagno che seco aveva disse: “Che ti par di questa rea\nfemina in cui io già la mia speranza avea posta?” e\nappresso il domandò se il giovane conoscesse che tanto\nd'ardire aveva avuto, che venuto gli era in casa a far tanto\nd'oltraggio e di dispiacere.",
                                    "Quegli che domandato era rispose non ricordarsi d'averlo\nmai veduto.",
                                    "Partissi adunque il re turbato della camera e comandò che i\ndue amanti, così ignudi come erano, fosser presi e legati e,\ncome giorno chiaro fosse, fossero menati a Palermo e in su\nla piazza legati a un palo con le reni l'uno all'altro volte\ne infino a ora di terza tenuti, acciò che da tutti potessero\nesser veduti: in appresso fossero arsi sì come avea\nmeritato. E così detto se ne tornò in Palermo nella sua\ncamera assai cruccioso.",
                                    "Partito il re, subitamente furon molti sopra i due amanti e\nloro non solamente svegliarono ma prestamente senza alcuna\npietà presero e legarono; il che veggendo i due giovani, se\nessi furon dolenti e temettero della lor vita o piansero e\nramaricaronsi assai può essere manifesto. Essi furono,\nsecondo il comandamento del re, menati in Palermo e legati a\nun palo nella piazza, e davanti agli occhi loro fu la stipa\ne 'l fuoco apparecchiata per dovergli ardere all'ora\ncomandata dal re.",
                                    "Quivi subitamente tutti i palermitani, e uomini e donne,\nconcorsero a vedere i due amanti: gli uomini tutti a\nriguardar la giovane si traevano e così come lei bella esser\nper tutto e ben fatta lodavano, così le donne, che a\nriguardare il giovane tutte correvano, lui d'altra parte\nesser bello e ben fatto sommamente commendavano. Ma gli\nsventurati amanti, amenduni vergognandosi forte, stavano con\nle teste basse e il loro infortunio piagnevano, d'ora in ora\nla crudel morte del fuoco aspettando. E mentre così infino\nall'ora diterminata eran tenuti, gridandosi per tutto il\nfallo da lor commesso e pervenendo agli orecchi di Ruggier\nde Loria, uomo di valore inestimabile e allora ammiraglio\ndel re, per vedergli se n'andò verso il luogo dove erano\nlegati. E quivi venuto, prima riguardò la giovane e\ncommendolla assai di bellezza, e appresso venuto il giovane\na riguardare senza troppo penare il riconobbe, e più verso\nlui fattosi, il domandò se Gianni di Procida fosse.",
                                    "Gianni, alzato il viso e ricognoscendo l'amiraglio,\nrispose: “Signor mio, io fui ben già colui di cui voi\ndomandate, ma io sono per non esser più.”",
                                    "Domandollo allora l'amiraglio che cosa a quello l'avesse\ncondotto; a cui Gianni rispose: “Amore e l'ira del re.”",
                                    "Fecesi l'amiraglio più la novella distendere; e avendo ogni\ncosa udita da lui come stata era e partir volendosi, il\nrichiamò Gianni e dissegli: “Deh, signor mio, se esser può\nimpetrami una grazia da chi così mi fa stare.”",
                                    "Ruggieri domandò: “Quale?” A cui Gianni disse: “Io\nveggio che io debbo, e tostamente, morire; voglio adunque di\ngrazia che, come io sono con questa giovane, la quale io ho\npiù che la mia vita amata e ella me, con le reni a lei\nvoltato e ella a me, che noi siamo co' visi l'uno all'altro\nrivolti, acciò che, morendo io e vedendo il viso suo, io ne\npossa andar consolato.”",
                                    "Ruggieri ridendo disse volentieri: “Io farò sì che tu la\nvedrai ancora tanto, che ti rincrescerà.”",
                                    "E partitosi da lui comandò a coloro, a' quali imposto era\ndi dovere questa cosa mandare a essecuzione, che senza altro\ncomandamento del re non dovessero più avanti fare che fatto\nfosse; e senza dimorare, al re se n'andò. Al quale,\nquantunque turbato il vedesse, non lasciò di dire il parer\nsuo e dissegli: “Re, di che t'hanno offeso i due giovani li\nquali laggiù nella piazza hai comandato che arsi sieno?”",
                                    "Il re gliele disse; seguitò Ruggieri: “Il fallo commesso\nda loro il merita bene ma non da te; e come i falli meritan\npunizione così i benefici meritan guiderdone oltre alla\ngrazia e alla misericordia. Conosci tu chi color sieno li\nquali tu vuogli che s'ardano?”",
                                    "Il re rispose di no; disse allora Ruggieri: “E io voglio\nche tu gli conosca, acciò che tu vegghi quanto discretamente\ntu ti lasci agl'impeti dell'ira trasportare. Il giovane è\nfigliuolo di Landolfo di Procida, fratel carnale di messer\nGian di Procida, per l'opera del quale tu se' re e signor di\nquesta isola; la giovane è figliuola di Marin Bolgaro, la\ncui potenza fa oggi che la tua signoria non sia cacciata\nd'Ischia. Costoro, oltre a questo, son giovani che\nlungamente si sono amati insieme, e da amor costretti, e non\nda volere alla tua signoria far dispetto, questo peccato, se\npeccato dir si dee quel che per amor fanno i giovani, hanno\nfatto. Perché dunque gli vuoi tu far morire dove con\ngrandissimi piaceri e doni gli dovresti onorare?”",
                                    "Il re, udendo questo e rendendosi certo che Ruggieri il\nvero dicesse, non solamente che egli a peggio dovere operar\nprocedesse ma di ciò che fatto avea gl'increbbe: per che\nincontanente mandò che i due giovani fossero dal palo\nsciolti e menati davanti da lui; e così fu fatto. E avendo\nintera la lor condizion conosciuta, pensò che con onore e\ncon doni fosse la 'ngiuria fatta da compensare; e fattigli\nonorevolmente rivestire, sentendo che di pari consentimento\nera, a Gianni fece la giovinetta sposare. E fatti loro\nmagnifichi doni, contenti gli rimandò a casa loro, dove con\nfesta grandissima ricevuti lungamente in piacere e in gioia\npoi vissero insieme.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Teodoro, innamorato della Violante, figliuola di messere\nAmerigo suo signore, la 'ngravida e è alle forche\ncondannato; alle quali frustandosi essendo menato, dal padre\nriconosciuto e prosciolto prende per moglie la Violante."
                                    }
                                },
                                "p": [
                                    "Le donne, le quali tutte temendo stavan sospese a udire se\ni due amanti fossero arsi, udendogli scampati, lodando Idio\ntutte si rallegrarono; e la reina, udita la fine, alla\nLauretta lo 'ncarico impose della seguente; la quale\nlietamente prese a dire:",
                                    "–Bellissime donne, al tempo che il buon re Guiglielmo la\nCicilia reggeva, era nell'isola un gentile uomo chiamato\nmesser Amerigo Abate da Trapani, il quale, tra gli altri ben\ntemporali, era di figliuoli assai ben fornito. Per che,\navendo di servidori bisogno e venendo galee di corsari\ngenovesi di Levante, li quali corseggiando l'Erminia molti\nfanciulli avevan presi, di quegli, credendogli turchi,\nalcuni comperò; tra' quali, quantunque tutti gli altri\nparessero pastori, n'era uno il quale gentilesco e di\nmigliore aspetto che alcuno altro pareva, e era chiamato\nTeodoro. Il quale, crescendo, come che egli a guisa di servo\ntrattato fosse nella casa pur co' figliuoli di messere\nAmerigo si crebbe; e traendo più alla natura di lui che\nall'accidente, cominciò a esser costumato e di bella\nmaniera, in tanto che egli piaceva sì a messere Amerigo, che\negli il fece franco; e credendo che turchio fosse, il fé\nbattezzare e chiamar Pietro e sopra i suoi fatti il fece il\nmaggiore, molto di lui confidandosi.",
                                    "Come gli altri figliuoli di messere Amerigo, così\nsimilmente crebbe una sua figliuola chiamata Violante, bella\ne dilicata giovane, la quale, sopratenendola il padre a\nmaritare, s'innamorò per avventura di Pietro; e amandolo e\nfaccendo de' suoi costumi e delle sue opere grande stima,\npur si vergognava di discovrirgliele. Ma Amore questa fatica\nle tolse, per ciò che, avendo Pietro più volte cautamente\nguatatala, sì era di lei innamorato, che bene alcun non\nsentiva se non quanto la vedea; ma forte temea non di questo\nalcun s'accorgesse, parendogli far men che bene; di che la\ngiovane, che volentier lui vedeva, s'avide, e per dargli più\nsicurtà contentissima, sì come era, se ne mostrava. E in\nquesto dimorarono assai, non attentandosi di dire l'uno\nall'altro alcuna cosa, quantunque molto ciascuno il\ndisiderasse.",
                                    "Ma mentre che essi così parimente nell'amorose fiamme\naccesi ardevano, la fortuna, come se diliberato avesse\nquesto voler che fosse, loro trovò via da cacciare la\ntemorosa paura che gl'impediva. Aveva messere Amerigo, fuor\ndi Trapani forse un miglio, un suo molto bel luogo, al quale\nla donna sua con la figliuola e con altre femine e donne era\nusata sovente d'andare per via di diporto; dove essendo un\ngiorno, che era il caldo grande, andate e avendo seco menato\nPietro e quivi dimorando, avvenne, sì come noi veggiamo\ntalvolta di state avvenire, che subitamente il cielo si\nchiuse d'oscuri nuvoli; per la qual cosa la donna con la sua\ncompagnia, acciò che il malvagio tempo non le cogliesse\nquivi, si misero in via per tornare in Trapani, e andavanne\nratti quanto potevano.",
                                    "Ma Pietro, che giovane era, e la fanciulla similemente\navanzavano nell'andare la madre di lei e l'altre compagne\nassai, forse non meno da amor sospinti che da paura di\ntempo: e essendo già tanto entrati innanzi alla donna e agli\naltri, che appena si vedevano, avvenne che dopo molti tuoni\nsubitamente una gragnuola grossissima e spessa cominciò a\nvenire, la quale la donna con la sua compagnia fuggì in casa\nd'un lavoratore. Pietro e la giovane, non avendo più presto\nrifugio, se n'entrarono in una chiesetta antica e quasi\ntutta caduta, nella quale persona non dimorava; e in quella\nsotto un poco di tetto, che ancora rimaso v'era, si\nristrinsono amenduni, e costrinsegli la necessità del poco\ncoperto a toccarsi insieme; il qual toccamento fu cagione di\nrassicurare un poco gli animi a aprire gli amorosi disii.",
                                    "E prima cominciò Pietro a dire: “Or volesse Idio che mai,\ndovendo io stare come io sto, questa grandine non\nristesse!”",
                                    "E la giovane disse: “Ben mi sarebbe caro!”",
                                    "E da queste parole vennero a pigliarsi per mano e\nstrignersi, e da questo a abracciarsi e poi a basciarsi,\ngrandinando tuttavia; e acciò che io ogni particella non\nracconti, il tempo non si racconciò prima che essi, l'ultime\ndilettazioni d'amor conosciute, a dover segretamente l'un\ndell'altro aver piacere ebbero ordine dato. Il tempo\nmalvagio cessò, e all'entrar della città, che vicina era,\naspettata la donna, con lei a casa se ne tornarono. Quivi\nalcuna volta, con assai discreto ordine e segreto, con gran\nconsolazione insieme si ritrovarono; e sì andò la bisogna\nche la giovane ingravidò, il che molto fu e all'uno e\nall'altro discaro; per che ella molte arti usò per dovere\ncontro al corso della natura disgravidare, né mai le poté\nvenir fatto.",
                                    "Per la qual cosa Pietro, della vita di se medesimo temendo,\ndiliberato di fuggirsi, gliele disse; la quale udendolo\ndisse: “Se tu ti parti, senza alcun fallo io m'ucciderò.”",
                                    "A cui Pietro, che molto l'amava, disse: “Come vuoi tu,\ndonna mia, che io qui dimori? La tua gravidezza scoprirà il\nfallo nostro: a te fia perdonato leggiermente, ma io misero\nsarò colui a cui del tuo peccato e del mio converrà portare\nla pena.”",
                                    "Al quale la giovane disse: “Pietro, il mio peccato si\nsaprà bene, ma sii certo che il tuo, se tu nol dirai, non si\nsaprà mai.”",
                                    "Pietro allora disse: “Poi che tu così mi prometti, io\nstarò: ma pensa d'osservarlomi.”",
                                    "La giovane, che quanto più potuto aveva la sua pregnezza\ntenuta aveva nascosa, veggendo, per lo crescer che 'l corpo\nfacea, più non poterla nascondere, con grandissimo pianto un\ndì il manifestò alla madre, lei per la sua salute pregando.\nLa donna, dolente senza misura, le disse una gran villania e\nda lei volle sapere come andata fosse la cosa. La giovane,\nacciò che a Pietro non fosse fatto male, compose una sua\nfavola, in altre forme la verità rivolgendo. La donna la si\ncredette, e per celare il difetto della figliuola a una lor\npossessione ne la mandò.",
                                    "Quivi, sopravenuto il tempo del partorire, gridando la\ngiovane come le donne fanno, non avvisandosi la madre di lei\nche quivi messer Amerigo, che quasi mai usato non era,\ndovesse venire, avvenne che, tornando egli da uccellare e\npassando lunghesso la camera dove la figliuola gridava,\nmaravigliandosi, subitamente entrò dentro e domandò che\nquesto fosse. La donna, veggendo il marito sopravenuto,\ndolente levatasi, ciò che alla figliuola era intervenuto gli\nraccontò; ma egli, men presto a creder che la donna non era\nstata, disse ciò non dovere esser vero che ella non sapesse\ndi cui gravida fosse, e per ciò del tutto il voleva sapere,\ne dicendolo essa potrebbe la sua grazia racquistare: se non,\npensasse senza alcuna misericordia di morire. La donna\ns'ingegnò, in quanto poteva, di dover fare stare contento il\nmarito a quello che ella aveva detto, ma ciò era niente.",
                                    "Egli, salito in furore, con la spada ignuda in mano sopra\nla figliuola corse, la quale mentre di lei il padre teneva\nin parole aveva un figliuol maschio partorito, e disse: “O tu\nmanifesta di cui questo parto si generasse, o tu morrai\nsenza indugio.”",
                                    "La giovane, la morte temendo, rotta la promessa fatta a\nPietro, ciò che tra lui e lei stato era tutto aperse; il che\nudendo il cavaliere e fieramente divenuto fellone, appena\nd'ucciderla si ritenne; ma poi che quello che l'ira gli\napparecchiava detto l'ebbe, rimontato a cavallo a Trapani se\nne venne e a uno messer Currado, che per lo re v'era\ncapitano, la ingiuria fattagli da Pietro contatagli,\nsubitamente, non guardandosene egli, il fé pigliare; e,\nmessolo al martorio, ogni cosa fatta confessò.",
                                    "E essendo dopo alcun dì dal capitano condannato che per la\nterra frustato fosse e poi appiccato per la gola, acciò che\nuna medesima ora togliesse di terra i due amanti e il lor\nfigliuolo, messere Amerigo, al quale per avere a morte\ncondotto Pietro non era l'ira uscita, mise veleno in un\nnappo con vino e quello diede a un suo famigliare e un\ncoltello ignudo con esso, e disse: “Va con queste due cose\nalla Violante e sì le dì da mia parte che prestamente prenda\nqual vuole l'una di queste due morti, o del veleno o del\nferro: se non, che io nel cospetto di quanti cittadini ci ha\nla farò ardere sì come ella ha meritato; e fatto questo,\npiglierai il figliuolo pochi dì fa da lei partorito e,\npercossogli il capo al muro, il gitta a mangiare a' cani.”\nData dal fiero padre questa crudel sentenzia contro alla\nfigliuola e al nepote, il famigliare, più a male che a ben\ndisposto, andò via.",
                                    "Pietro condennato, essendo da' famigliari menato alle\nforche frustando, passò, sì come a color che la brigata\nguidavano piacque, davanti a uno albergo dove tre nobili\nuomini d'Erminia erano, li quali dal re d'Erminia a Roma\nambasciadori eran mandati a trattar col Papa di grandissime\ncose per un passaggio che far si dovea, quivi smontati per\nrinfrescarsi e riposarsi alcun dì e molto stati onorati da'\nnobili uomini di Trapani e spezialmente da messere Amerigo.\nCostoro, sentendo passare coloro che Pietro menavano,\nvennero a una finestra a vedere.",
                                    "Era Pietro dalla cintura in sù tutto ignudo e con le mani\nlegate di dietro; il quale riguardando l'uno de' tre\nambasciadori, che uomo antico era e di grande autorità,\nnominato Fineo, gli vide nel petto una gran macchia di\nvermiglio, non tinta ma naturalmente nella pelle infissa, a\nguisa che quelle sono che le donne qua chiamano ‘rose’. La\nqual veduta, subitamente nella memoria gli corse un suo\nfigliuolo, il quale, già erano quindici anni passati, da'\ncorsali gli era stato sopra la marina di Laiazzo tolto, né\nmai n'aveva potuta saper novella. E considerando l'età del\ncattivello che frustato era, avvisò, se vivo fosse il suo\nfigliuolo, dovere di cotale età essere di quale colui\npareva; e cominciò a sospicar per quel segno non costui\ndesso fosse; e pensossi, se desso fosse, lui ancora doversi\ndel nome suo e di quel del padre e della lingua ermina\nricordare.",
                                    "Per che, come gli fu vicino, chiamò: “O Teodoro!”",
                                    "La qual voce Pietro udendo, subitamente levò il capo: al\nquale Fineo in ermino parlando disse: “Onde fosti? e cui\nfigliuolo?”",
                                    "Li sergenti che il menavano, per reverenza del valente\nuomo, il fermarono, sì che Pietro rispose: “Io fui\nd'Erminia, figliuolo d'uno che ebbe nome Fineo, qua piccol\nfanciul trasportato da non so che gente.”",
                                    "Il che Fineo udendo, certissimamente conobbe lui essere il\nfigliuolo che perduto avea: per che piagnendo co' suoi\ncompagni discese giuso e lui tra tutti i sergenti corse a\nabracciare; e gittatogli addosso un mantello d'un\nricchissimo drappo che indosso avea, pregò colui che a\nguastare il menava che gli piacesse d'attender tanto quivi,\nche di doverlo rimenare gli venisse il comandamento. Colui\nrispose che l'attenderebbe volentieri.",
                                    "Aveva già Fineo saputa la cagione per che costui era menato\na morire, sì come la fama l'aveva portata per tutto; per che\nprestamente co' suoi compagni e con la loro famiglia n'ando\na messer Currado, e sì gli disse: “Messere, colui il quale\nvoi mandate a morir come servo è libero uomo e mio\nfigliuolo, e è presto di torre per moglie colei la qual si\ndice che della sua virginità ha privata; e però piacciavi di\ntanto indugiare la essecuzione che saper si possa se ella\nlui vuol per marito, acciò che contro alla legge, dove ella\nil voglia, non vi troviate aver fatto.”",
                                    "Messer Currado, udendo colui esser figliuolo di Fineo si\nmaravigliò; e vergognatosi alquanto del peccato della\nfortuna, confessato quello esser vero che diceva Fineo,\nprestamente il fé ritornare a casa, e per messer Amerigo\nmandò e queste cose gli disse. Messer Amerigo, che già\ncredeva la figliuola e 'l nepote esser morti, fu il più\ndolente uom del mondo di ciò che fatto avea, conoscendo dove\nmorta non fosse si poteva molto bene ogni cosa stata\nemendare: ma nondimeno mandò correndo là dove la figliuola\nera, acciò che, se fatto non fosse il suo comandamento, non\nsi facesse. Colui che andò, trovò il famigliare stato da\nmesser Amerigo mandato, che, avendole il coltello e 'l\nveleno posto innanzi, perché ella così tosto non eleggeva,\nle diceva villania e volevala costrignere di pigliar l'uno;\nma udito il comandamento del suo signore, lasciata star lei,\na lui se ne ritornò e gli disse come stava l'opera. Di che\nmesser Amerigo contento, andatosene là dove Fineo era, quasi\npiagnendo, come seppe il meglio di ciò che intervenuto era\nsi scusò e domandonne perdono, affermando sé, dove Teodoro\nla sua figliuola per moglie volesse, esser molto contento di\ndargliele.",
                                    "Fineo ricevette le scuse volentieri e rispose: “Io intendo\nche mio figliuolo la vostra figliuola prenda; e dove egli\nnon volesse, vada innanzi la sentenzia letta di lui.”",
                                    "Essendo adunque e Fineo e messer Amerigo in concordia, là\nove Teodoro era ancora tutto pauroso della morte e lieto\nd'avere il padre ritrovato il domandarono intorno a questa\ncosa del suo volere. Teodoro udendo che la Violante, dove\negli volesse, sua moglie sarebbe, tanta fu la sua letizia,\nche d'Inferno gli parve saltare in Paradiso, e disse che\nquesto gli sarebbe grandissima grazia dove a ciascun di lor\npiacesse. Mandossi adunque alla giovane a sentire del suo\nvolere: la quale, udendo ciò che di Teodoro era avvenuto e\nera per avvenire, dove più dolorosa che altra femina la\nmorte aspettava, dopo molto, alquanta fede prestando alle\nparole, un poco si rallegrò e rispose che, se ella il suo\ndisidero di ciò seguisse, niuna cosa più lieta le poteva\navvenire che d'esser moglie di Teodoro, ma tuttavia farebbe\nquello che il padre le comandasse. Così adunque in concordia\nfatta sposare la giovane, festa si fece grandissima con\nsommo piacere di tutti i cittadini.",
                                    "La giovane, confortandosi e faccendo nudrire il suo piccol\nfigliuolo, dopo non molto tempo ritornò più bella che mai; e\nlevata del parto e davanti a Fineo, la cui tornata da Roma\ns'aspettò, venuta, quella reverenzia gli fece che a padre: e\negli, forte contento di sì bella nuora, con grandissima\nfesta e allegrezza fatte fare le lor nozze, in luogo di\nfigliuola la ricevette e poi sempre la tenne. E dopo\nalquanti dì il suo figliuolo e lei e il suo picciol nepote,\nmontati in galea, seco ne menò a Laiazzo, dove con riposo e\ncon pace de' due amanti, quanto la vita lor durò,\ndimorarono.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Nastagio degli Onesti, amando una de' Traversari, spende\nle sue ricchezze senza essere amato; vassene pregato da'\nsuoi a Chiassi; quivi vede cacciare a un cavaliere una\ngiovane e ucciderla e divorarla da due cani; invita i\nparenti suoi e quella donna amata da lui a un desinare, la\nquale vede questa medesima giovane sbranare e temendo di\nsimile avvenimento prende per marito Nastagio."
                                    }
                                },
                                "p": [
                                    "Come la Lauretta si tacque, così per comandamento della\nreina cominciò Filomena:",
                                    "–Amabili donne, come in noi è la pietà commendata, così\nancora in noi è dalla divina giustizia rigidamente la\ncrudeltà vendicata: il che acciò che io vi dimostri e\nmateria vi dea di cacciarla del tutto da voi, mi piace di\ndirvi una novella non meno di compassion piena che\ndilettevole.",
                                    "In Ravenna, antichissima città di Romagna, furon già assai\nnobili e gentili uomini, tra' quali un giovane chiamato\nNastagio degli Onesti, per la morte del padre di lui e d'un\nsuo zio, senza stima rimase ricchissimo. Il quale, sì come\nde' giovani avviene, essendo senza moglie s'innamorò d'una\nfigliuola di messer Paolo Traversaro, giovane troppo più\nnobile che esso non era, prendendo speranza con le sue opere\ndi doverla trarre a amar lui. Le quali, quantunque\ngrandissime, belle e laudevoli fossero, non solamente non\ngli giovavano, anzi pareva che gli nocessero, tanto cruda e\ndura e salvatica gli si mostrava la giovinetta amata, forse\nper la sua singular bellezza o per la sua nobiltà sì altiera\ne disdegnosa divenuta, che né egli né cosa che gli piacesse\nle piaceva. La qual cosa era tanto a Nastagio gravosa a\ncomportare, che per dolore più volte dopo essersi doluto gli\nvenne in disidero d'uccidersi; poi, pur tenendosene, molte\nvolte si mise in cuore di doverla del tutto lasciare stare,\no se potesse d'averla in odio come ella aveva lui. Ma invano\ntal proponimento prendeva, per ciò che pareva che quanto più\nla speranza mancava, tanto più multiplicasse il suo amore.",
                                    "Perseverando adunque il giovane e nello amare e nello\nspendere smisuratamente, parve a certi suoi amici e parenti\nche egli sé e 'l suo avere parimente fosse per consumare;\nper la qual cosa più volte il pregarono e consigliarono che\nsi dovesse di Ravenna partire e in alcuno altro luogo per\nalquanto tempo andare a dimorare, per ciò che, così\nfaccendo, scemerebbe l'amore e le spese. Di questo consiglio\npiù volte fece beffe Nastagio; ma pure, essendo da loro\nsollecitato, non potendo tanto dir di no, disse di farlo; e\nfatto fare un grande apparecchiamento, come se in Francia o\nin Ispagna o in alcuno altro luogo lontano andar volesse,\nmontato a cavallo e da' suoi molti amici accompagnato di\nRavenna uscì e andossen a un luogo fuor di Ravenna forse tre\nmiglia, che si chiama Chiassi; e quivi fatti venir\npadiglioni e trabacche, disse a color che accompagnato\nl'aveano che starsi volea e che essi a Ravenna se ne\ntornassono. Attendatosi adunque quivi Nastagio cominciò a\nfare la più bella vita e la più magnifica che mai si\nfacesse, or questi e or quegli altri invitando a cena e a\ndesinare, come usato s'era.",
                                    "Ora avvenne che, venendo quasi all'entrata di maggio,\nessendo un bellissimo tempo e egli entrato in pensiero della\nsua crudel donna, comandato a tutta la sua famiglia che solo\nil lasciassero per più poter pensare a suo piacere, piede\ninnanzi piè se medesimo trasportò pensando infino nella\npigneta. E essendo già passata presso che la quinta ora del\ngiorno e esso bene un mezzo miglio per la pigneta entrato,\nnon ricordandosi di mangiare né d'altra cosa, subitamente\ngli parve udire un grandissimo pianto e guai altissimi messi\nda una donna; per che, rotto il suo dolce pensiero, alzò il\ncapo per veder che fosse e maravigliossi nella pigneta\nveggendosi. E oltre a ciò, davanti guardandosi, vide venire\nper un boschetto assai folto d'albuscelli e di pruni,\ncorrendo verso il luogo dove egli era, una bellissima\ngiovane ignuda, scapigliata e tutta graffiata dalle frasche\ne da' pruni, piagnendo e gridando forte mercé; e oltre a\nquesto le vide a' fianchi due grandi e fieri mastini, li\nquali duramente appresso correndole spesse volte crudelmente\ndove la giugnevano la mordevano; e dietro a lei vide venire\nsopra un corsier nero un cavalier bruno, forte nel viso\ncrucciato, con uno stocco in mano, lei di morte con parole\nspaventevoli e villane minacciando. Questa cosa a un'ora\nmaraviglia e spavento gli mise nell'animo e ultimamente\ncompassione della sventurata donna, dalla qual nacque\ndisidero di liberarla da sì fatta angoscia e morte, se el\npotesse. Ma senza arme trovandosi, ricorse a prendere un\nramo d'albero in luogo di bastone e cominciò a farsi\nincontro a' cani e contro al cavaliere.",
                                    "Ma il cavaliere che questo vide gli gridò di lontano:\n“Nastagio, non t'impacciare, lascia fare a' cani e a me\nquello che questa malvagia femina ha meritato.”",
                                    "E così dicendo, i cani, presa forte la giovane ne' fianchi,\nla fermarono, e il cavaliere sopragiunto smontò da cavallo;\nal quale Nastagio avvicinatosi disse: “Io non so chi tu ti\nse' che me così cognosci, ma tanto ti dico che gran viltà è\nd'un cavaliere armato volere uccidere una femina ignuda e\naverle i cani alle coste messi come se ella fosse una fiera\nsalvatica: io per certo la difenderò quant'io potrò.”",
                                    "Il cavaliere allora disse: “Nastagio, io fui d'una\nmedesima terra teco, e eri tu ancora piccol fanciullo quando\nio, il quale fui chiamato messer Guido degli Anastagia, era\ntroppo più innamorato di costei che tu ora non se' di quella\nde' Traversari; e per la sua fierezza e crudeltà andò sì la\nmia sciagura, che io un dì con questo stocco, il quale tu mi\nvedi in mano, come disperato m'uccisi, e sono alle pene\neternali dannato. Né stette poi guari tempo che costei, la\nqual della mia morte fu lieta oltre misura, morì, e per lo\npeccato della sua crudeltà e della letizia avuta de' miei\ntormenti, non pentendosene, come colei che non credeva in\nciò aver peccato ma meritato, similmente fu e è dannata alle\npene del Ninferno. Nel quale come ella discese, così ne fu e\na lei e a me per pena dato, a lei di fuggirmi davanti e a\nme, che già cotanto l'amai, di seguitarla come mortal\nnemica, non come amata donna; e quante volte io la giungo,\ntante con questo stocco, col quale io uccisi me, uccido lei\ne aprola per ischiena, e quel cuor duro e freddo, nel qual\nmai né amor né pietà poterono entrare, con l'altre interiora\ninsieme, sì come tu vedrai incontanente, le caccio di corpo\ne dolle mangiare a questi cani. Né sta poi grande spazio che\nella, sì come la giustizia e la potenzia di Dio vuole, come\nse morta non fosse stata, risurge e da capo incomincia la\ndolorosa fugga, e i cani e io a seguitarla. E avviene che\nogni venerdì in su questa ora io la giungo qui e qui ne fo\nlo strazio che vederai; e gli altri dì non credere che noi\nriposiamo, ma giungola in altri luoghi ne' quali ella\ncrudelmente contro a me pensò o operò; e essendole d'amante\ndivenuto nemico, come tu vedi, me la conviene in questa\nguisa tanti anni seguitar quanti mesi ella fu contro a me\ncrudele. Adunque lasciami la divina giustizia mandare a\nessecuzione, né ti volere opporre a quello a che tu non\npotresti contrastare.”",
                                    "Nastagio, udendo queste parole, tutto timido divenuto e\nquasi non avendo pelo addosso che arricciato non fosse,\ntirandosi adietro e riguardando alla misera giovane,\ncominciò pauroso a aspettare quello che facesse il\ncavaliere; il quale, finito il suo ragionare, a guisa d'un\ncane rabbioso con lo stocco in mano corse addosso alla\ngiovane, la quale inginocchiata e da' due mastini tenuta\nforte gli gridava mercé, e a quella con tutta sua forza\ndiede per mezzo il petto e passolla dall'altra parte. Il\nqual colpo come la giovane ebbe ricevuto, così cadde boccone\nsempre piagnendo e gridando: e il cavaliere, messo mano a un\ncoltello, quella aprì nelle reni, e fuori trattone il cuore\ne ogni altra cosa da torno, a' due mastini il gittò, li\nquali affamatissimi incontanente il mangiarono. Né stette\nguari che la giovane, quasi niuna di queste cose stata\nfosse, subitamente si levò in piè e cominciò a fuggire verso\nil mare, e i cani appresso di lei sempre lacerandola: e il\ncavaliere, rimontato a cavallo e ripreso il suo stocco, la\ncominciò a seguitare, e in picciola ora si dileguarono in\nmaniera che più Nastagio non gli poté vedere.",
                                    "Il quale, avendo queste cose vedute, gran pezza stette tra\npietoso e pauroso: e dopo alquanto gli venne nella mente\nquesta cosa dovergli molto poter valere, poi che ogni\nvenerdì avvenia; per che, segnato il luogo, a' suoi\nfamigliari se ne tornò, e appresso, quando gli parve,\nmandato per più suoi parenti e amici, disse loro: “Voi\nm'avete lungo tempo stimolato che io d'amare questa mia\nnemica mi rimanga e ponga fine al mio spendere, e io son\npresto di farlo dove voi una grazia m'impetriate, la quale è\nquesta: che venerdì che viene voi facciate sì che messer\nPaolo Traversari e la moglie e la figliuola e tutte le donne\nlor parenti, e altre chi vi piacerà, qui sieno a desinar\nmeco. Quello per che io questo voglia, voi il vedrete\nallora.”",
                                    "A costor parve questa assai piccola cosa a dover fare; e a\nRavenna tornati, quando tempo fu, coloro invitarono li quali\nNastagio voleva, e come che dura cosa fosse il potervi\nmenare la giovane da Nastagio amata, pur v'andò con l'altre\ninsieme. Nastagio fece magnificamente apprestar da mangiare\ne fece le tavole mettere sotto i pini dintorno a quel luogo\ndove veduto aveva lo strazio della crudel donna; e fatti\nmetter gli uomini e le donne a tavola, sì ordinò, che\nappunto la giovane amata da lui fu posta a seder di rimpetto\nal luogo dove doveva il fatto intervenire.",
                                    "Essendo adunque già venuta l'ultima vivanda, e il romor\ndisperato della cacciata giovane da tutti fu cominciato a\nudire. Di che maravigliandosi forte ciascuno e domandando\nche ciò fosse e niuno sappiendol dire, levatisi tutti\ndiritti e riguardando che ciò potesse essere, videro la\ndolente giovane e 'l cavaliere e' cani; né guari stette che\nessi tutti furon quivi tra loro. Il romore fu fatto grande e\na' cani e al cavaliere, e molti per aiutare la giovane si\nfecero innanzi; ma il cavaliere, parlando loro come a\nNastagio aveva parlato, non solamente gli fece indietro\ntirare ma tutti gli spaventò e riempié di maraviglia; e\nfaccendo quello che altra volta aveva fatto, quante donne\nv'aveva (ché ve ne aveva assai che parenti erano state e\ndella dolente giovane e del cavaliere e che si ricordavano\ndell'amore e della morte di lui) tutte così miseramente\npiagnevano come se a se medesime quello avesser veduto fare.\nLa qual cosa al suo termine fornita, e andata via la donna e\n'l cavaliere, mise costoro che ciò veduto aveano in molti e\nvarii ragionamenti. Ma tra gli altri che più di spavento\nebbero, fu la crudel giovane da Nastagio amata, la quale\nogni cosa distintamente veduta avea e udita e conosciuto che\na sé più che a altra persona che vi fosse queste cose\ntoccavano, ricordandosi della crudeltà sempre da lei usata\nverso Nastagio; per che già le parea fuggire dinanzi da lui\nadirato e avere i mastini a' fianchi.",
                                    "E tanta fu la paura che di questo le nacque, che, acciò che\nquesto a lei non avvenisse, prima tempo non si vide, il\nquale quella medesima sera prestato le fu, che ella, avendo\nl'odio in amor tramutato, una sua fida cameriera\nsegretamente a Nastagio mandò, la quale da parte di lei il\npregò che gli dovesse piacere d'andare a lei, per ciò che\nella era presta di far tutto ciò che fosse piacer di lui.\nAlla qual Nastagio fece rispondere che questo gli era a\ngrado molto, ma che, dove le piacesse, con onor di lei\nvoleva il suo piacere, e questo era sposandola per moglie.\nLa giovane, la qual sapeva che da altrui che da lei rimaso\nnon era che moglie di Nastagio stata non fosse, gli fece\nrisponder che le piacea. Per che, essendo ella medesima la\nmessaggera, al padre e alla madre disse che era contenta\nd'essere sposa di Nastagio, di che essi furon contenti\nmolto.",
                                    "E la domenica seguente Nastagio sposatala e fatte le sue\nnozze, con lei più tempo lietamente visse. E non fu questa\npaura cagione solamente di questo bene, anzi sì tutte le\nravignane donne paurose ne divennero, che sempre poi troppo\npiù arrendevoli a' piaceri degli uomini furono che prima\nstate non erano.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Federigo degli Alberighi ama e non è amato, e in cortesia\nspendendo si consuma e rimangli un sol falcone, il quale,\nnon avendo altro, dà a mangiare alla sua donna venutagli a\ncasa; la qual, ciò sappiendo, mutata d'animo, il prende per\nmarito e fallo ricco."
                                    }
                                },
                                "p": [
                                    "Era già di parlar ristata Filomena, quando la reina, avendo\nveduto che più niuno a dover dire, se non Dioneo per lo suo\nprivilegio, v'era rimaso, con lieto viso disse:",
                                    "–A me omai appartiene di ragionare; e io, carissime donne,\nda una novella simile in parte alla precedente il farò\nvolentieri, non acciò solamente che conosciate quanto la\nvostra vaghezza possa ne' cuor gentili, ma perché\napprendiate d'essere voi medesime, dove si conviene,\ndonatrici de' vostri guiderdoni senza lasciarne sempre esser\nla fortuna guidatrice, la qual non discretamente ma, come\ns'aviene, smoderatamente il più delle volte dona.",
                                    "Dovete adunque sapere che Coppo di Borghese Domenichi, il\nquale fu nella nostra città, e forse ancora è, uomo di\ngrande e di reverenda auttorità ne' dì nostri, e per costumi\ne per vertù molto più che per nobiltà di sangue chiarissimo\ne degno d'eterna fama, essendo già d'anni pieno, spesse\nvolte delle cose passate co' suoi vicini e con altri si\ndilettava di ragionare: la qual cosa egli meglio e con più\nordine e con maggior memoria e ornato parlare che altro uom\nseppe fare. Era usato di dire, tra l'altre sue belle cose,\nche in Firenze fu già un giovane chiamato Federigo di messer\nFilippo Alberighi, in opera d'arme e in cortesia pregiato\nsopra ogni altro donzel di Toscana. Il quale, sì come il più\nde' gentili uomini avviene, d'una gentil donna chiamata\nmonna Giovanna s'innamorò, ne' suoi tempi tenuta delle più\nbelle donne e delle più leggiadre che in Firenze fossero; e\nacciò che egli l'amor di lei acquistar potesse, giostrava,\narmeggiava, faceva feste e donava, e il suo senza alcun\nritegno spendeva; ma ella, non meno onesta che bella, niente\ndi queste cose per lei fatte né di colui si curava che le\nfaceva.",
                                    "Spendendo adunque Federigo oltre a ogni suo potere molto e\nniente acquistando, sì come di leggiere adiviene, le\nricchezze mancarono e esso rimase povero, senza altra cosa\nche un suo poderetto piccolo essergli rimasa, delle rendite\ndel quale strettissimamente vivea e oltre a questo un suo\nfalcone de' miglior del mondo. Per che, amando più che mai\nné parendogli più potere essere cittadino come disiderava, a\nCampi, là dove il suo poderetto era, se n'andò a stare.\nQuivi, quando poteva uccellando e senza alcuna persona\nrichiedere, pazientemente la sua povertà comportava.",
                                    "Ora avvenne un dì che, essendo così Federigo divenuto allo\nstremo, che il marito di monna Giovanna infermò, e\nveggendosi alla morte venire fece testamento; e essendo\nricchissimo, in quello lasciò suo erede un suo figliuolo già\ngrandicello e appresso questo, avendo molto amata monna\nGiovanna, lei, se avvenisse che il figliuolo senza erede\nlegittimo morisse, suo erede substituì, e morissi.",
                                    "Rimasa adunque vedova monna Giovanna, come usanza è delle\nnostre donne, l'anno di state con questo suo figliuolo se\nn'andava in contado a una sua possessione assai vicina a\nquella di Federigo. Per che avvenne che questo garzoncello\ns'incominciò a dimesticare con Federigo e a dilettarsi\nd'uccelli e di cani; e avendo veduto molte volte il falcon\ndi Federigo volare e stranamente piacendogli, forte\ndisiderava d'averlo ma pure non s'attentava di domandarlo,\nveggendolo a lui esser cotanto caro. E così stando la cosa,\navvenne che il garzoncello infermò; di che la madre dolorosa\nmolto, come colei che più no' n'avea e lui amava quanto più\nsi poteva, tutto il dì standogli dintorno non restava di\nconfortarlo e spesse volte il domandava se alcuna cosa era\nla quale egli disiderasse, pregandolo gliele dicesse, ché\nper certo, se possibile fosse a avere, procaccerebbe come\nl'avesse.",
                                    "Il giovanetto, udite molte volte queste proferte, disse:\n“Madre mia, se voi fate che io abbia il falcone di\nFederigo, io mi credo prestamente guerire.”",
                                    "La donna, udendo questo, alquanto sopra sé stette e\ncominciò a pensar quello che far dovesse. Ella sapeva che\nFederigo lungamente l'aveva amata, né mai da lei una sola\nguatatura aveva avuta, per che ella diceva: “Come manderò\nio o andrò a domandargli questo falcone, che è, per quel che\nio oda, il migliore che mai volasse e oltre a ciò il mantien\nnel mondo? E come sarò io sì sconoscente, che a un gentile\nuomo al quale niuno altro diletto è più rimaso, io questo\ngli voglia torre?” E in così fatto pensiero impacciata,\ncome che ella fosse certissima d'averlo se 'l domandasse,\nsenza sapere che dover dire, non rispondeva al figliuolo ma\nsi stava.",
                                    "Ultimamente tanto la vinse l'amor del figliulo, che ella\nseco dispose, per contentarlo, che che esser ne dovesse, di\nnon mandare ma d'andare ella medesima per esso e di\nrecargliele, e risposegli: “Figliuol mio, confortati e\npensa di guerire di forza, ché io ti prometto che la prima\ncosa che io farò domattina, io andrò per esso e sì il ti\nrecherò.” Di che il fanciullo lieto il dì medesimo mostrò\nalcun miglioramento.",
                                    "La donna la mattina seguente, presa un'altra donna in\ncompagnia, per modo di diporto se n'andò alla piccola\ncasetta di Federigo e fecelo adimandare. Egli, per ciò che\nnon era tempo, né era stato a quei dì, d'uccellare, era in\nun suo orto e faceva certi suoi lavorietti acconciare; il\nquale, udendo che monna Giovanna il domandava alla porta,\nmaravigliandosi forte, lieto là corse.",
                                    "La quale vedendol venire, con una donnesca piacevolezza\nlevataglisi incontro, avendola già Federigo reverentemente\nsalutata, disse: “Bene stea Federigo!” e seguitò: “Io son\nvenuta a ristorarti de' danni li quali tu hai già avuti per\nme amandomi più che stato non ti sarebbe bisogno: e il\nristoro è cotale, che io intendo con questa mia compagna\ninsieme desinar teco dimesticamente stamane.”",
                                    "Alla qual Federigo umilmente rispose: “Madonna, niun danno\nmi ricorda mai avere ricevuto per voi ma tanto di bene che,\nse io mai alcuna cosa valsi, per lo vostro valore e per\nl'amore che portato v'ho adivenne. E per certo questa vostra\nliberale venuta m'è troppo più cara che non sarebbe se da\ncapo mi fosse dato da spendere quanto per adietro ho già\nspeso, come che a povero oste siate venuto”; e così detto,\nvergognosamente dentro alla sua casa la ricevette e di\nquella nel suo giardino la condusse, e quivi non avendo a\ncui farle tener compagnia a altrui, disse: “Madonna, poi\nche altri non c'è, questa buona donna moglie di questo\nlavoratore vi terrà compagnia tanto che io vada a far metter\nla tavola.”",
                                    "Egli, con tutto che la sua povertà fosse strema, non s'era\nancor tanto avveduto quanto bisogno gli facea che egli\navesse fuor d'ordine spese le sue richezze; ma questa\nmattina niuna cosa trovandosi di che potere onorar la donna,\nper amor della quale egli già infiniti uomini onorati avea,\nil fé ravedere. E oltre modo angoscioso, seco stesso\nmaledicendo la sua fortuna, come uomo che fuor di sé fosse\nor qua e or là trascorrendo, né denari né pegno trovandosi,\nessendo l'ora tarda e il disidero grande di pure onorar\nd'alcuna cosa la gentil donna e non volendo, non che altrui,\nma il lavorator suo stesso richiedere, gli corse agli occhi\nil suo buon falcone, il quale nella sua saletta vide sopra\nla stanga; per che, non avendo a che altro ricorrere,\npresolo e trovatolo grasso, pensò lui esser degna vivanda di\ncotal donna. E però, senza più pensare, tiratogli il collo,\na una sua fanticella il fé prestamente, pelato e acconcio,\nmettere in uno schedone e arrostir diligentemente; e messa\nla tavola con tovaglie bianchissime, delle quali alcuna\nancora avea, con lieto viso ritornò alla donna nel suo\ngiardino e il desinare, che per lui far si potea, disse\nessere apparecchiato. Laonde la donna con la sua compagna\nlevatasi andarono a tavola e, senza saper che si\nmangiassero, insieme con Federigo, il quale con somma fede\nle serviva, mangiarono il buon falcone.",
                                    "E levate da tavola e alquanto con piacevoli ragionamenti\ncon lui dimorate, parendo alla donna tempo di dire quello\nper che andata era, così benignamente verso Federigo\ncominciò a parlare: “Federigo, ricordandoti tu della tua\npreterita vita e della mia onestà, la quale per avventura tu\nhai reputata durezza e crudeltà, io non dubito punto che tu\nnon ti debbi maravigliare della mia presunzione sentendo\nquello per che principalmente qui venuta sono; ma se\nfigliuoli avessi o avessi avuti, per li quali potessi\nconoscere di quanta forza sia l'amor che lor si porta, mi\nparrebbe esser certa che in parte m'avresti per iscusata. Ma\ncome che tu no' n'abbia, io che n'ho uno, non posso però le\nleggi comuni dell'altre madri fuggire; le cui forze seguir\nconvenendomi, mi conviene, oltre al piacer mio e oltre a\nogni convenevolezza e dovere, chiederti un dono il quale io\nso che sommamente t'è caro: e è ragione, per ciò che niuno\naltro diletto, niuno altro diporto, niuna consolazione\nlasciata t'ha la tua strema fortuna; e questo dono è il\nfalcon tuo, del quale il fanciul mio è sì forte invaghito,\nche, se io non gliele porto, io temo che egli non aggravi\ntanto nella infermità la quale ha, che poi ne segua cosa per\nla quale io il perda. E per ciò ti priego, non per l'amore\nche tu mi porti, al quale tu di niente se' tenuto, ma per la\ntua nobiltà, la quale in usar cortesia s'è maggiore che in\nalcuno altro mostrata, che ti debba piacere di donarlomi,\nacciò che io per questo dono possa dire d'avere ritenuto in\nvita il mio figliuolo e per quello averloti sempre\nobligato.”",
                                    "Federigo, udendo ciò che la donna adomandava e sentendo che\nservir non ne la potea per ciò che mangiar gliele avea dato,\ncominciò in presenza di lei a piagnere anzi che alcuna\nparola risponder potesse. Il qual pianto la donna prima\ncredette che da dolore di dover da sé dipartire il buon\nfalcon divenisse più che da altro, e quasi fu per dire che\nnol volesse; ma pur sostenutasi, aspettò dopo il pianto la\nrisposta di Federigo, il qual così disse: “Madonna, poscia\nche a Dio piacque che io in voi ponessi il mio amore, in\nassai cose m'ho reputata la fortuna contraria e sonmi di lei\ndoluto; ma tutte sono state leggieri a rispetto di quello\nche ella mi fa al presente, di che io mai pace con lei aver\nnon debbo, pensando che voi qui alla mia povera casa venuta\nsiete, dove, mentre che ricca fu, venir non degnaste, e da\nme un picciol don vogliate, e ella abbia sì fatto, che io\ndonar nol vi possa: e perché questo esser non possa vi dirò\nbrievemente. Come io udi' che voi, la vostra mercé, meco\ndesinar volavate, avendo riguardo alla vostra eccellenzia e\nal vostro valore, reputai degna e convenevole cosa che con\npiù cara vivanda secondo la mia possibilità io vi dovessi\nonorare, che con quelle che generalmente per l'altre persone\ns'usano: per che, ricordandomi del falcon che mi domandate e\ndella sua bontà, degno cibo da voi il reputai, e questa\nmattina arrostito l'avete avuto in sul tagliere, il quale io\nper ottimamente allogato avea; ma vedendo ora che in altra\nmaniera il disideravate, m'è sì gran duolo che servire non\nve ne posso, che mai pace non me ne credo dare.”",
                                    "E questo detto, le penne e' piedi e 'l becco le fé in\ntestimonianza di ciò gittare avanti. La qual cosa la donna\nvedendo e udendo, prima il biasimò d'aver per dar mangiare a\nuna femina ucciso un tal falcone, e poi la grandezza\ndell'animo suo, la quale la povertà non avea potuto né potea\nrintuzzare, molto seco medesima commendò. Poi, rimasa fuori\ndella speranza d'avere il falcone e per quello della salute\ndel figliuolo entrata in forse, tutta malinconosa si dipartì\ne tornossi al figliuolo. Il quale, o per malinconia che il\nfalcone aver non potea o per la 'nfermità che pure a ciò il\ndovesse aver condotto, non trapassar molti giorni che egli\ncon grandissimo dolor della madre di questa vita passò.",
                                    "La quale, poi che piena di lagrime e d'amaritudine fu stata\nalquanto, essendo rimasa ricchissima e ancora giovane, più\nvolte fu da' fratelli costretta a rimaritarsi. La quale,\ncome che voluto non avesse, pur veggendosi infestare,\nricordatasi del valore di Federigo e della sua magnificenzia\nultima, cioè d'avere ucciso un così fatto falcone per\nonorarla, disse a' fratelli: “Io volentieri, quando vi\npiacesse, mi starei; ma se a voi pur piace che io marito\nprenda, per certo io non ne prenderò mai alcuno altro, se io\nnon ho Federigo degli Alberighi.”",
                                    "Alla quale i fratelli, faccendosi beffe di lei, dissero:\n“Sciocca, che è ciò che tu di'? come vuoi tu lui che non ha\ncosa del mondo?”",
                                    "A' quali ella rispose: “Fratelli miei, io so bene che così\nè come voi dite, ma io voglio avanti uomo che abbia bisogno\ndi ricchezza che ricchezza che abbia bisogno d'uomo.”",
                                    "Li fratelli, udendo l'animo di lei e conoscendo Federigo da\nmolto, quantunque povero fosse, sì come ella volle, lei con\ntutte le sue ricchezze gli donarono. Il quale così fatta\ndonna e cui egli cotanto amata avea per moglie vedendosi, e\noltre a ciò ricchissimo, in letizia con lei, miglior massaio\nfatto, terminò gli anni suoi.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Pietro di Vinciolo va a cenare altrove; la donna sua si fa\nvenire un garzone, torna Pietro, ella il nasconde sotto una\ncesta da polli; Pietro dice essere stato trovato in casa\nd'Ercolano, con cui cenava, un giovane messovi dalla moglie;\nla donna biasima la moglie d'Ercolano; uno asino per\nisciagura pon piede in su le dita di colui che era sotto la\ncesta, egli grida, Pietro corre là, vedelo, cognosce lo\n'nganno della moglie, con la quale ultimamente rimane in\nconcordia per la sua tristezza."
                                    }
                                },
                                "p": [
                                    "Il ragionare della reina era al suo fine venuto, essendo\nlodato da tutti Idio che degnamente avea guiderdonato\nFederigo, quando Dioneo, che mai comandamento non aspettava,\nincominciò:",
                                    "–Io non so se io mi dica che sia accidental vizio e per\nmalvagità di costume ne' mortali sopravenuto, o se pure è\nnella natura peccato, il rider più tosto delle cattive cose\nche delle buone opere, e spezialmente quando quelle cotali a\nnoi non pertengono. E per ciò che la fatica, la quale altra\nvolta ho impresa e ora son per pigliare, a niuno altro fine\nriguarda se non a dovervi torre malinconia, e riso e\nallegrezza porgervi, quantunque la materia della mia\nseguente novella, innamorate giovani, sia in parte men che\nonesta, però che diletto può porgere, ve la pur dirò. E voi,\nascoltandola, quello ne fate che usate siete di fare quando\nne' giardini entrate, che, distesa la dilicata mano,\ncogliete le rose e lasciate le spine stare: il che farete\nlasciando il cattivo uomo con la mala ventura stare con la\nsua disonestà, e liete riderete degli amorosi inganni della\nsua donna, compassione avendo all'altrui sciagure dove\nbisogna.",
                                    "Fu in Perugia, non è ancora molto tempo passato, un ricco\nuomo chiamato Pietro di Vinciolo, il quale, forse più per\ningannare altrui e diminuire la generale oppinion di lui\navuta da tutti i perugini che per vaghezza che egli\nn'avesse, prese moglie; e fu la fortuna conforme al suo\nappetito in questo modo, che la moglie la quale egli prese\nera una giovane compressa, di pel rosso e accesa, la quale\ndue mariti più tosto che uno avrebbe voluti, là dove ella\ns'avvenne a uno che molto più a altro che a lei l'animo avea\ndisposto.",
                                    "Il che ella in processo di tempo conoscendo, e veggendosi\nbella e fresca e sentendosi gagliarda e poderosa, prima se\nne cominciò forte a turbare e a averne col marito disconce\nparole alcuna volta e quasi continuo mala vita; poi,\nveggendo che questo, suo consumamento più tosto che\nammendamento della cattività del marito potrebbe essere,\nseco stessa disse: “Questo dolente abbandona me per volere\ncon le sue disonestà andare in zoccoli per l'asciutto, e io\nm'ingegnerò di portare altrui in nave per lo piovoso. Io il\npresi per marito e diedigli grande e buona dota sappiendo\nche egli era uomo e credendol vago di quello che sono e\ndeono essere vaghi gli uomini; e se io non avessi creduto\nch'e' fosse stato uomo, io non l'avrei mai preso. Egli che\nsapeva che io era femina, perché per moglie mi prendeva se\nle femine contro all'animo gli erano? Questo non è da\nsofferire. Se io non avessi voluto essere al mondo, io mi\nsarei fatta monaca; e volendoci essere, come io voglio e\nsono, se io aspetterò diletto o piacer di costui, io potrò\nper avventura invano aspettando invecchiare; e quando io\nsarò vecchia, ravedendomi, indarno mi dorrò d'avere la mia\ngiovanezza perduta, alla qual dover consolare m'è egli assai\nbuon maestro e dimostratore in farmi dilettare di quello che\negli si diletta. Il quale diletto fia a me laudevole, dove\nbiasimevole è forte a lui: io offenderò le leggi sole, dove\negli offende le leggi e la natura.”",
                                    "Avendo adunque la buona donna così fatto pensiero avuto, e\nforse più d'una volta, per dare segretamente a ciò effetto\nsi dimesticò con una vecchia che pareva pur santa Verdiana\nche dà beccare alle serpi, la quale sempre co' paternostri\nin mano andava a ogni perdonanza, né mai d'altro che della\nvita de' Santi Padri ragionava e delle piaghe di san\nFrancesco e quasi da tutti era tenuta una santa. E quando\ntempo le parve, l'aperse la sua intenzion compiutamente; a\ncui la vecchia disse: “Figliuola mia, sallo Idio, che sa\ntutte le cose, che tu molto ben fai; e quando per niuna\naltra cosa il facessi, sì il dovresti far tu e ciascuna\ngiovane per non perdere il tempo della vostra giovanezza,\nper ciò che niun dolore è pari a quello, a chi conoscimento\nha, che è a avere il tempo perduto. E da che diavol siam noi\npoi, da che noi siam vecchie, se non da guardar la cenere\nintorno al focolare? Se niuna il sa o ne può render\ntestimonianza, io sono una di quelle: che ora, che vecchia\nsono, non senza grandissime e amare punture d'animo conosco,\ne senza pro, il tempo che andar lasciai: e bene che io nol\nperdessi tutto, ché non vorrei che tu credessi che io fossi\nstata una milensa, io pur non feci ciò che io avrei potuto\nfare, di che quando io mi ricordo, veggendomi fatta come tu\nmi vedi, che non troverei chi mi desse fuoco a cencio, Dio\nil sa che dolore io sento. Degli uomini non avvien così:\nessi nascono buoni a mille cose, non pure a questa, e la\nmaggior parte sono da molto più vecchi che giovani; ma le\nfemine a niuna altra cosa che a fare questo e figliuoli ci\nnascono, e per questo son tenute care. E se tu non te ne\navvedessi a altro, sì te ne dei tu avvedere a questo, che\nnoi siam sempre apparecchiate a ciò, che degli uomini non\navviene: e oltre a questo una femina stancherebbe molti\nuomini, dove molti uomini non possono una femina stancare. E\nper ciò che a questo siam nate, da capo ti dico che tu fai\nmolto bene a rendere al marito tuo pan per focaccia, sì che\nl'anima tua non abbia in vecchiezza che rimproverare alle\ncarni. Di questo mondo ha ciascun tanto quanto egli se ne\ntoglie, e spezialmente le femine, alle quali si convien\ntroppo più d'adoperare il tempo quando l'hanno che agli\nuomini, per ciò che tu puoi vedere, quando c'invecchiamo, né\nmarito né altri ci vuol vedere anzi ci cacciano in cucina a\ndir delle favole con la gatta e a annoverare le pentole e le\nscodelle; e peggio, ché noi siamo messe in canzone e dicono:\n‘Alle giovani i buon bocconi e alle vecchie gli\nstranguglioni’, e altre lor cose assai ancora dicono. E\nacciò che io non ti tenga più in parole, ti dico infino a\nora che tu non potevi a persona del mondo scoprire l'animo\ntuo che più utile ti fosse di me, per ciò che egli non è\nalcun sì forbito, al quale io non ardisca di dire ciò che\nbisogna, né sì duro o zotico, che io non ammorbidisca bene e\nrechilo a ciò che io vorrò. Fa pure che tu mi mostri qual ti\npiace, e lascia poscia fare a me: ma una cosa ti ricordo,\nfigliuola mia, che io ti sia raccomandata per ciò che io son\npovera persona, e io voglio infino a ora che tu sii\npartefice di tutte le mie perdonanze e di quanti paternostri\nio dico, acciò che Idio gli faccia lume e candela a' morti\ntuoi”; e fece fine.",
                                    "Rimase adunque la giovane in questa concordia con la\nvecchia, che se veduto le venisse un giovanetto, il quale\nper quella contrada molto spesso passava, del quale tutti i\nsegni gli disse, che ella sapesse quello che avessesi a\nfare: e datale un pezzo di carne salata, la mandò con Dio.\nLa vecchia, non passar molti dì, occultamente le mise colui,\ndi cui ella detto l'aveva, in camera, e ivi a poco tempo un\naltro, secondo che alla giovane donna ne venivan piacendo;\nla quale in cosa che far potesse intorno a ciò, sempre del\nmarito temendo, non ne lasciava a far tratto.",
                                    "Avvenne che, dovendo una sera andare a cena il marito con\nun suo amico, il quale aveva nome Ercolano, la giovane\nimpose alla vecchia che facesse venire a lei un garzone che\nera de' più belli e de' più piacevoli di Perugia; la quale\nprestamente così fece. E essendosi la donna col giovane\nposti a tavola per cenare, e ecco Pietro chiamò all'uscio\nche aperto gli fosse. La donna, questo sentendo, si tenne\nmorta; ma pur volendo, se potuto avesse, celare il giovane,\nnon avendo accorgimento di mandarlo o di farlo nascondere in\naltra parte, essendo una sua loggetta vicina alla camera\nnella quale cenavano, sotto una cesta da polli che v'era il\nfece ricoverare e gittovvi suso un pannaccio d'un saccone\nche fatto aveva il dì votare; e questo fatto, prestamente\nfece aprire al marito.",
                                    "Al quale entrato in casa ella disse: “Molto tosto l'avete\nvoi trangugiata, questa cena.”",
                                    "Pietro rispose: “Non l'abbiam noi assaggiata.”",
                                    "“E come è stato così?” disse la donna.",
                                    "Pietro allora disse: “Dirolti. Essendo noi già posti a\ntavola, Ercolano e la moglie e io, e noi sentimmo presso di\nnoi starnutire, di che noi né la prima volta né la seconda\nce ne curammo; ma quegli che starnutito aveva starnutendo\nancora la terza volta e la quarta e la quinta e molte altre,\ntutti ci fece maravigliare; di che Ercolano, che alquanto\nturbato con la moglie era per ciò che gran pezza ci avea\nfatti stare all'uscio senza aprirci, quasi con furia disse:\n‘Questo che vuol dire? Chi è questi che così starnutisce?’;\ne levatosi da tavola, andò verso una scala la quale assai\nvicina n'era, sotto la quale era un chiuso di tavole vicino\nal piè della scala, da riporvi, chi avesse voluto, alcuna\ncosa, come tutto dì veggiamo che fanno far coloro che le lor\ncase acconciano. E parendogli che di quindi venisse il suono\ndello starnuto, aperse uno usciuolo il qual v'era; e come\naperto l'ebbe, subitamente n'uscì fuori il maggior puzzo di\nsolfo del mondo, benché davanti, essendocene venuto puzzo e\nramaricaticene, aveva detto la donna: ‘Egli è che dianzi io\nimbiancai miei veli col solfo, e poi la tegghiuzza, sopra la\nquale sparto l'avea perché il fummo ricevessero, io la misi\nsotto quella scala, sì che ancora ne viene.’ E poi che\nErcolano aperto ebbe l'usciuolo e sfogato fu alquanto il\npuzzo, guardando dentro vide colui il quale starnutito aveva\ne ancora starnutiva, a ciò la forza del solfo strignendolo:\ne come che egli starnutisse, gli aveva già il solfo sì il\npetto serrato, che poco a stare avea che né starnutito né\naltro non avrebbe mai. Ercolano, vedutolo, gridò: ‘Or\nveggio, donna, quello per che poco avanti, quando ce ne\nvenimmo, tanto tenuti fuor della porta, senza esserci\naperto, fummo; ma non abbia io mai cosa che mi piaccia se io\nnon te ne pago!’ Il che la donna udendo, e vedendo che il\nsuo peccato era palese, senza alcuna scusa fare levatasi da\ntavola, si fuggì, né so ove se n'andasse. Ercolano, non\naccorgendosi che la moglie si fuggia, più volte disse a\ncolui che starnutiva che egli uscisse fuori; ma quegli, che\ngià più non potea, per cosa che Ercolano dicesse non si\nmovea; laonde Ercolano, presolo per l'uno de' piedi, nel\ntirò fuori, e correva per un coltello per ucciderlo. Ma io,\ntemendo per me medesimo la segnoria, levatomi, non lo\nlasciai uccidere né fargli alcun male, anzi gridando e\ndifendendolo fui cagione che quivi de' vicini traessero, li\nquali, preso il già vinto giovane, fuori della casa il\nportarono non so dove; per le quali cose la nostra cena\nturbata, io non solamente non l'ho trangugiata, anzi non\nl'ho pure assaggiata, come io dissi.”",
                                    "Udendo la donna queste cose, conobbe che egli erano\ndell'altre così savie come ella fosse, quantunque talvolta\nsciagura ne cogliesse a alcuna, e volentieri avrebbe con\nparole la donna d'Ercolano difesa; ma per ciò che col\nbiasimare il fallo altrui le parve dovere a' suoi far più\nlibera via, cominciò a dire: “Ecco belle cose! ecco buona e\nsanta donna che costei dee essere! ecco fede d'onesta donna,\nche mi sarei confessata da lei, sì spirital mi parea! e\npeggio, che essendo ella oggimai vecchia dà molto buono\nessemplo alle giovani! Che maladetta sia l'ora che ella nel\nmondo venne e ella altressì che viver si lascia,\nperfidissima e rea femina che ella dee essere, universal\nvergogna e vitupero di tutte le donne di questa terra: la\nquale, gittata via la sua onestà e la fede promessa al suo\nmarito e l'onor di questo mondo, lui, che è così fatto uomo\ne così onorevole cittadino e che così ben la trattava, per\nun altro uomo non s'è vergognata di vituperare e se medesima\ninsieme con lui. Se Dio mi salvi, di così fatte femine non\nsi vorrebbe avere misericordia: elle si vorrebbero uccidere,\nelle si vorrebbon vive vive metter nel fuoco e farne\ncenere!”",
                                    "Poi, del suo amico ricordandosi, il quale ella sotto la\ncesta assai presso di quivi aveva, cominciò a pregar Pietro\nche s'andasse a letto, per ciò che tempo n'era. Pietro, che\nmaggior voglia aveva di mangiare che di dormire, domandava\npure se da cena cosa alcuna vi fosse, a cui la donna\nrispondeva: “Sì da cena ci ha! noi siamo molto usate di far\nda cena, quando tu non ci se'! Sì, che io sono la moglie\nd'Ercolano! Deh, ché non vai dormi per istasera? quanto\nfarai meglio!”",
                                    "Avvenne che, essendo la sera certi lavoratori di Pietro\nvenuti con certe cose dalla villa e avendo messi gli asini\nloro, senza dar lor bere, in una stalletta la quale allato\nalla loggetta era, l'un degli asini, che grandissima sete\navea, tratto il capo del capestro era uscito della stalla e\nogni cosa andava fiutando se forse trovasse dell'acqua; e\ncosì andando s'avenne per mei la cesta sotto la quale era il\ngiovinetto. Il quale avendo, per ciò che carpone gli\nconvenia stare, alquanto le dita dell'una mano stese in\nterra fuori della cesta, tanta fu la sua ventura, o sciagura\nche vogliam dire, che questo asino ve gii pose sù piede,\nlaonde egli, grandissimo dolor sentendo, mise un grande\nstrido.",
                                    "Il quale udendo Pietro si maravigliò e avvidesi ciò esser\ndentro alla casa; per che, uscito della camera e sentendo\nancora costui ramaricarsi, non avendogli ancora l'asino\nlevato il piè d'in su le dita ma premendol tuttavia forte,\ndisse: “Chi è là?” e corso alla cesta e quella levata,\nvide il giovinetto, al quale, oltre al dolore avuto delle\ndita premute dal piè dell'asino, tutto di paura tremava che\nPietro alcun male non gli facesse. Il quale essendo da\nPietro riconosciuto, sì come colui a cui Pietro per le sue\ncattività era andato lungamente dietro, essendo da lui\ndomandato: “Che fai tu qui?” niente a ciò gli rispose ma\npregollo che per l'amor di Dio non gli dovesse far male.",
                                    "A cui Pietro disse: “Leva sù, non dubitare che io alcun\nmal ti faccia: ma dimmi come tu se' qui e perché.”",
                                    "Il giovinetto gli disse ogni cosa; il quale Pietro, non men\nlieto d'averlo trovato che la sua donna dolente, presolo per\nmano con seco nel menò nella camera nella quale la donna con\nla maggior paura del mondo l'aspettava.",
                                    "Alla quale Pietro postosi a seder di rimpetto disse: “Or\ntu maladicevi così testé la moglie d'Ercolano e dicevi che\narder si vorrebbe e che ella era vergogna di tutte voi: come\nnon dicevi di te medesima? o se di te dir non volevi, come\nti sofferiva l'animo di dir di lei, sentendoti quello\nmedesimo aver fatto che ella fatto avea? Certo niuna altra\ncosa vi t'induceva se non che voi siete tutte così fatte, e\ncon l'altrui colpe guatate di ricoprire i vostri falli: che\nvenir possa fuoco da cielo che tutte v'arda, generazion\npessima che voi siete!”",
                                    "La donna, veggendo che egli nella prima giunta altro male\nche di parole fatto non l'avea e parendole conoscere lui\ntutto gongolare per ciò che per man tenea un così bel\ngiovinetto, prese cuore e disse: “Io ne son molto certa che\ntu vorresti che fuoco venisse da cielo che tutte ci ardesse,\nsì come colui che se' così vago di noi come il can delle\nmazze; ma alla croce di Dio egli non ti verrà fatto. Ma\nvolentieri farei un poco ragione con esso teco per sapere di\nche tu ti ramarichi: e certo io starei pur bene se tu alla\nmoglie d'Ercolano mi volessi agguagliare, la quale è una\nvecchia picchiapetto spigolistra e ha da lui ciò che ella\nvuole, e tienla cara come si dee tener moglie, il che a me\nnon avviene. Ché, posto che io sia da te ben vestita e ben\ncalzata, tu sai bene come io sto d'altro e quanto tempo egli\nha che tu non giacesti con meco; e io vorrei innanzi andar\ncon gli stracci indosso e scalza e esser ben trattata da te\nnel letto, che aver tutte queste cose trattandomi come tu mi\ntratti. E intendi sanamente, Pietro, che io son femina come\nl'altre e ho voglia di quel che l'altre, sì che, perché io\nme ne procacci, non avendone da te, non è da dirmene male:\nalmeno ti fo io cotanto d'onore, che io non mi pongo né con\nragazzi né con tignosi.”",
                                    "Pietro s'avide che le parole non eran per venir meno in\ntutta notte; per che, come colui che poco di lei curava,\ndisse: “Or non più, donna: di questo ti contenterò io bene;\nfarai tu gran cortesia di fare che noi abbiamo da cena\nqualche cosa, ché mi pare che questo garzone altressì, ben\ncom'io, non abbia ancor cenato.”",
                                    "“Certo no, “ disse la donna “che egli non ha ancor\ncenato; ché quando tu nella tua malora venisti ci ponavam\nnoi a tavola per cenare.”",
                                    "“Or va dunque, “ disse Pietro “fa che noi ceniamo, e\nappresso io disporrò di questa cosa in guisa che tu non\nt'avrai che ramaricare.”",
                                    "La donna levata sù, udendo il marito contento, prestamente\nfatta rimetter la tavola, fece venir la cena la quale\napparecchiata avea, e insieme col suo cattivo marito e col\ngiovane lietamente cenò.",
                                    "Dopo la cena quello che Pietro si divisasse a\nsodisfacimento di tutti e tre m'è uscito di mente; so io ben\ncotanto, che la mattina vegnente infino in su la Piazza fu\nil giovane, non assai certo qual più stato si fosse la notte\no moglie o marito, accompagnato. Per che così vi vo' dire,\ndonne mie care, che chi te la fa, fagliele; e se tu non\npuoi, tienloti a mente fin che tu possa, acciò che quale\nasino dà in parete tal riceva.–"
                                ]
                            },
                            {
                                "@n": "Conclusione",
                                "p": [
                                    "Essendo adunque la novella di Dioneo finita, meno per\nvergogna dalle donne risa che per poco diletto, e la reina\nconoscendo che il fine del suo ragionamento era venuto,\nlevatasi in piè e trattasi la corona dello alloro, quella\npiacevolmente mise in capo a Elissa dicendole:–A voi,\nmadonna, sta omai il comandare.–",
                                    "Elissa, ricevuto l'onore, sì come per adietro era stato\nfatto così fece ella: ché dato col siniscalco primieramente\nordine a ciò che bisogno facea per lo tempo della sua\nsignoria, con contentamento della brigata disse:–Noi\nabbiamo già molte volte udito che con be' motti o con\nrisposte pronte o con avvedimenti presti molti hanno già\nsaputo con debito morso rintuzzare gli altrui denti o i\nsopravegnenti pericoli cacciar via; e per ciò che la materia\nè bella e può essere utile, voglio che domane con l'aiuto di\nDio infra questi termini si ragioni, cioè di chi, con alcun\nleggiadro motto tentato, si riscotesse, o con pronta\nrisposta o avvedimento fuggì perdita o pericolo o scorno.–",
                                    "Questo fu commendato molto da tutti: per la qual cosa la\nreina levatasi in piè loro tutti infino all'ora della cena\nlicenziò. L'onesta brigata, vedendo la reina levata, tutta\nsi dirizzò, e, secondo il modo usato, ciascuno a quello che\npiù diletto gli era si diede.",
                                    {
                                        "emph": "Monna Aldruda, levate la coda, Ché buone novelle\nvi reco",
                                        "#text": "Ma essendo già di cantar le cicale ristate, fatto ogn'uom\nrichiamare, a cena andarono; la quale con lieta festa\nfornita, a cantare e a sonare tutti si diedero. E avendo già\ncon volere della reina Emilia una danza presa, a Dioneo fu\ncomandato che cantasse una canzone. Il quale prestamente\ncominciò . Di che tutte le donne cominciarono a ridere, e\nmassimamente la reina, la quale gli comandò che quella\nlasciasse e dicessene un'altra."
                                    },
                                    {
                                        "emph": [
                                            "alzatevi i panni, monna Lapa",
                                            "Sotto l'ulivello è\nl'erba",
                                            "L'onda del mare mi\nfa sì gran male",
                                            "Esci\nfuor che sie tagliato, Com'un mio in su la campagna"
                                        ],
                                        "#text": "Disse Dioneo:–Madonna, se io avessi cembalo io direi\n o ; o voleste voi che io dicessi ? Ma io non ho cembalo, e per ciò vedete\nvoi qual voi volete di queste altre. Piacerebbevi ?–"
                                    },
                                    "Disse la reina:–No, dinne un'altra.–",
                                    {
                                        "emph": "Monna Simona imbotta\nimbotta, E' non è del mese d'ottobre",
                                        "#text": "–Dunque,–disse Dioneo–dirò io .–"
                                    },
                                    "La reina ridendo disse:–Deh in malora! dinne una bella,\nse tu vuogli, ché noi non voglian cotesta.–",
                                    {
                                        "emph": [
                                            "Questo mio\nnicchio, s'io nol picchio",
                                            "Deh fa pian, marito mio",
                                            "Io mi comperai un gallo delle lire cento"
                                        ],
                                        "#text": "Disse Dioneo:–No, madonna, non ve ne fate male: pur qual\npiù vi piace? Io ne so più di mille. O volete  o  o\n?–"
                                    },
                                    "La reina allora un poco turbata, quantunque tutte l'altre\nridessero, disse:–Dioneo, lascia stare il motteggiare e\ndinne una bella; e se no, tu potresti provare come io mi so\nadirare.–",
                                    "Dioneo, udendo questo, lasciate star le ciance, prestamente\nin cotal guisa cominciò a cantare:",
                                    "Da poi che Dioneo tacendo mostrò la sua canzone esser\nfinita, fece la reina assai dell'altre dire, avendo\nnondimeno commendata molto quella di Dioneo. Ma poi che\nalquanto della notte fu trapassata, e la reina, sentendo già\nil caldo del dì esser vinto dalla freschezza della notte,\ncomandò che ciascuno infino al dì seguente a suo piacere\ns'andasse a riposare."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "Amor, la vaga luce",
                                                "che move da' begli occhi di costei",
                                                "servo m'ha fatto di te e di lei."
                                            ]
                                        },
                                        {
                                            "l": [
                                                "Mosse da' suoi begli occhi lo splendore",
                                                "che pria la fiamma tua nel cor m'accese,",
                                                "per li miei trapassando;",
                                                "e quanto fosse grande il tuo valore,",
                                                "il bel viso di lei mi fé palese;",
                                                "il quale imaginando,",
                                                "mi senti' gir legando",
                                                "ogni vertù e sottoporla a lei,",
                                                "fatta nuova cagion de' sospir miei."
                                            ]
                                        },
                                        {
                                            "l": [
                                                "Così de' tuoi, adunque, divenuto",
                                                "son, signor caro, e ubidente aspetto",
                                                "dal tuo poter merzede;",
                                                "ma non so ben se 'ntero è conosciuto",
                                                "l'alto disio che messo m'hai nel petto",
                                                "né la mia intera fede",
                                                "da costei, che possiede",
                                                "sì la mia mente, che io non torrei",
                                                "pace fuor che da essa, né vorrei."
                                            ]
                                        },
                                        {
                                            "l": [
                                                "Per ch'io ti priego, dolce signor mio,",
                                                "che gliel dimostri e faccile sentire",
                                                "alquanto del tuo foco",
                                                "in servigio di me, ché vedi ch'io",
                                                "già mi consumo amando e nel martire",
                                                "mi sfaccio a poco a poco;",
                                                "e poi, quando fia loco,",
                                                "me raccomanda a lei, come tu dei,",
                                                "che teco a farlo volentier verrei."
                                            ]
                                        }
                                    ]
                                }
                            }
                        ]
                    },
                    {
                        "@n": "Sesta giornata",
                        "argument": {
                            "p": "FINISCE LA QUINTA GIORNATA DEL DECAMERON: INCOMINCIA LA SESTA, NELLA QUALE, SOTTO IL REGGIMENTO D'ELISSA, SI RAGIONA DI CHI CON ALCUN LEGGIADRO MOTTO, TENTATO, SI RISCOTESSE, O CON PRONTA RISPOSTA O AVVEDIMENTO FUGGÌ PERDITA O PERICOLO O SCORNO."
                        },
                        "div2": [
                            {
                                "@n": "Introduzione",
                                "p": [
                                    "Aveva la luna, essendo nel mezzo del cielo, perduti i raggi\nsuoi, e già per la nuova luce vegnente ogni parte del nostro\nmondo era chiara, quando la reina levatasi, fatta la sua\ncompagnia chiamare, alquanto con lento passo dal bel\npalagio, su per la rugiada spaziandosi, s'allontanarono,\nd'una e d'altra cosa varii ragionamenti tegnendo e della più\nbellezza e della meno delle raccontate novelle disputando e\nancora de' varii casi recitati in quelle rinnovando le risa,\ninfino a tanto che, già più alzandosi il sole e\ncominciandosi a riscaldare, a tutti parve di dover verso\ncasa tornare: per che, voltati i passi, là se ne vennero. E\nquivi, essendo già le tavole messe e ogni cosa d'erbucce\nodorose e di be' fiori seminata, avanti che il caldo\nsurgesse più, per comandamento della reina si misero a\nmangiare. E questo con festa fornito, avanti che altro\nfacessero, alquante canzonette belle e leggiadre cantate,\nchi andò a dormire e chi a giucare a scacchi e chi a tavole;\ne Dioneo insieme con Lauretta di Troilo e di Criseida\ncominciarono a cantare.",
                                    "E già l'ora venuta del dovere a concistoro tornare, fatti\ntutti dalla reina chiamare, come usati erano dintorno alla\nfonte si posero a sedere; e volendo già la reina comandare\nla prima novella, avvenne cosa che ancora adivenuta non\nv'era, cioè che per la reina e per tutti fu un gran romore\nudito che per le fanti e' famigliari si faceva in cucina.\nLaonde, fatto chiamare il siniscalco e domandato qual\ngridasse e qual fosse del romore la cagione, rispose che il\nromore era tra Licisca e Tindaro ma la cagione egli non\nsapea, sì come colui che pure allora giugnea per fargli star\ncheti, quando per parte di lei era stato chiamato. Al quale\nla reina comandò che incontanente quivi facesse venire la\nLicisca e Tindaro; li quali venuti, domandò la reina qual\nfosse la cagione del loro romore.",
                                    "Alla quale volendo Tindaro rispondere, la Licisca, che\nattempatetta era e anzi superba che no e in sul gridar\nriscaldata, voltatasi verso lui con un mal viso disse:–\nVedi bestia d'uom che ardisce, là dove io sia, a parlare\nprima di me! Lascia dir me–, e alla reina rivolta disse:–\nMadonna, costui mi vuol far conoscere la moglie di Sicofante\ne, né più né meno come se io con lei usata non fossi, mi\nvuol dare a vedere che la notte prima che Sicofante giacque\ncon lei messer Mazza entrasse in Monte Nero per forza e con\nispargimento di sangue; e io dico che non è vero, anzi\nv'entrò paceficamente e con gran piacer di quei d'entro. E è\nben sì bestia costui, che egli si crede troppo bene che le\ngiovani sieno sì sciocche, che elle stieno a perdere il\ntempo loro stando alla bada del padre e de' fratelli, che\ndelle sette volte le sei soprastanno tre o quatro anni più\nche non debbono a maritarle. Frate, bene starebbono se elle\ns'indugiasser tanto! Alla fé di Cristo, ché debbo sapere\nquello che io mi dico quando io giuro: io non ho vicina che\npulcella ne sia andata a marito, e anche delle maritate so\nio ben quante e quali beffe elle fanno a' mariti: e questo\npecorone mi vuol far conoscer le femine, come se io fossi\nnata ieri!–",
                                    "Mentre la Licisca parlava, facevan le donne sì gran risa,\nche tutti i denti si sarebbero loro potuti trarre, e la\nreina l'aveva ben sei volte imposto silenzio ma niente\nvalea: ella non ristette mai infino a tanto che ella ebbe\ndetto ciò che ella volle.",
                                    "Ma poi che fatto ebbe alle parole fine, la reina ridendo,\nvolta a Dioneo, disse:–Dioneo, questa è quistion da te: e\nper ciò farai, quando finite fieno le nostre novelle, che tu\nsopr'essa dei sentenzia finale.–",
                                    "Alla qual Dioneo prestamente rispose:–Madonna, la\nsentenzia è data senza udirne altro: e dico che la Licisca\nha ragione, e credo che così sia come ella dice, e Tindaro è\nuna bestia.–",
                                    "La qual cosa la Licisca udendo cominciò a ridere, e a\nTindaro rivolta disse:–Ben lo diceva io: vatti con Dio,\ncredi tu saper più di me tu, che non hai ancora rasciutti\ngli occhi? Gran mercé, non ci son vivuta invano io, no–; e,\nse non fosse che la reina con un mal viso le 'mpose silenzio\ne comandolle che più parola né romor facesse se esser non\nvolesse scopata e lei e Tindaro mandò via, niuna altra cosa\navrebbero avuta a fare in tutto quel giorno che attendere a\nlei. Li quali poi che partiti furono, la reina impose a\nFilomena che alle novelle desse principio; la quale\nlietamente così cominciò."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Un cavalier dice a madonna Oretta di portarla con una\nnovella: e, mal compostamente dicendola, è da lei pregato\nche a piè la ponga."
                                    }
                                },
                                "p": [
                                    "–Giovani donne, come ne' lucidi sereni sono le stelle\nornamento del cielo e nella primavera i fiori de' verdi\nprati e de' colli i rivestiti albuscelli, così de' laudevoli\ncostumi e de' ragionamenti belli sono i leggiadri motti; li\nquali, per ciò che brievi sono, tanto stanno meglio alle\ndonne che agli uomini quanto più alle donne che agli uomini\nil molto parlar si disdice. E il vero che, qual si sia la\ncagione, o la malvagità del nostro ingegno o inimicizia\nsingulare che a' nostri secoli sia portata da' cieli, oggi\npoche o non niuna donna rimasa ci è la qual ne sappia ne'\ntempi oportuni dire alcuno o, se detto l'è, intenderlo come\nsi conviene: general vergogna di tutte noi. Ma per ciò che\ngià sopra questa materia assai da Pampinea fu detto, più\noltre non intendo di dirne; ma per farvi avvedere quanto\nabbiano in sé di bellezza a' tempi detti, un cortese impor\ndi silenzio fatto da una gentil donna a un cavaliere mi\npiace di raccontarvi.",
                                    "Sì come molte di voi o possono per veduta sapere o possono\navere udito, egli non è ancora guari che nella nostra città\nfu una gentile e costumata donna e ben parlante, il cui\nvalore non meritò che il suo nome si taccia. Fu adunque\nchiamata madonna Oretta e fu moglie di messer Geri Spina; la\nquale per avventura essendo in contado, come noi siamo, e da\nun luogo a un altro andando per via di diporto insieme con\ndonne e con cavalieri, li quali a casa sua il dì avuti aveva\na desinare, e essendo forse la via lunghetta di là onde si\npartivano a colà dove tutti a piè d'andare intendevano,\ndisse uno de' cavalieri della brigata: “Madonna Oretta,\nquando voi vogliate, io vi porterò, gran parte della via che\na andare abbiamo, a cavallo con una delle belle novelle del\nmondo.”",
                                    "Al quale la donna rispuose: “Messere, anzi ve ne priego io\nmolto, e sarammi carissimo.”",
                                    "Messer lo cavaliere, al quale forse non stava meglio la\nspada allato che 'l novellar nella lingua, udito questo,\ncominciò una sua novella, la quale nel vero da sé era\nbellissima, ma egli or tre e quatro e sei volte replicando\nuna medesima parola e ora indietro tornando e talvolta\ndicendo: “Io non dissi bene” e spesso ne' nomi errando, un\nper un altro ponendone, fieramente la guastava: senza che\negli pessimamente, secondo le qualità delle persone e gli\natti che accadevano, profereva.",
                                    "Di che a madonna Oretta, udendolo, spesse volte veniva un\nsudore e uno sfinimento di cuore, come se inferma fosse\nstata per terminare; la qual cosa poi che più sofferir non\npoté, conoscendo che il cavaliere era entrato nel pecoreccio\nné era per riuscirne, piacevolemente disse: “Messer, questo\nvostro cavallo ha troppo duro trotto, per che io vi priego\nche vi piaccia di pormi a piè.”",
                                    "Il cavaliere, il quale per avventura era molto migliore\nintenditor che novellatore, inteso il motto e quello in\nfesta e in gabbo preso, mise mano in altre novelle e quella\nche cominciata aveva e mal seguita senza finita lasciò\nstare.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Cisti fornaio con una sola parola fa raveder messer Geri\nSpina d'una sua trascutata domanda."
                                    }
                                },
                                "p": [
                                    "Molto fu da ciascuna delle donne e degli uomini il parlar\ndi madonna Oretta lodato, il qual comandò la reina a\nPampinea che seguitasse; per che ella così cominciò:",
                                    "–Belle donne, io non so da me medesima vedere che più in\nquesto si pecchi, o la natura apparecchiando a una nobile\nanima un vil corpo, o la fortuna apparecchiando a un corpo\ndotato d'anima nobile vil mestiero, sì come in Cisti nostro\ncittadino e in molti ancora abbiamo potuto vedere avvenire;\nil qual Cisti, d'altissimo animo fornito, la fortuna fece\nfornaio. E certo io maladicerei e la natura parimente e la\nfortuna, se io non conoscessi la natura esser discretissima\ne la fortuna aver mille occhi, come che gli sciocchi lei\ncieca figurino. Le quali io avviso che, sì come molto\navvedute, fanno quello che i mortali spesse volte fanno, li\nquali, incerti de' futuri casi, per le loro oportunità le\nloro più care cose ne' più vili luoghi delle lor case, sì\ncome meno sospetti, sepelliscono, e quindi ne' maggior\nbisogni le traggono, avendole il vil luogo più sicuramente\nservate che la bella camera non avrebbe. E così le due\nministre del mondo spesso le lor cose più care nascondono\nsotto l'ombra dell'arti reputate più vili, acciò che di\nquelle alle necessità traendole più chiaro appaia il loro\nsplendore. Il che quanto in poca cosa Cisti fornaio il\ndichiarasse, gli occhi dello 'ntelletto rimettendo a messer\nGeri Spina, il quale la novella di madonna Oretta contata,\nche sua moglie fu, m'ha tornata nella memoria, mi piace in\nuna novelletta assai piccola dimostrarvi.",
                                    "Dico adunque che, avendo Bonifazio papa, appo il quale\nmesser Geri Spina fu in grandissimo stato, mandati in\nFirenze certi suoi nobili ambasciadori per certe sue gran\nbisogne, essendo essi in casa di messer Geri smontati, e\negli con loro insieme i fatti del Papa trattando, avvenne\nche, che se ne fosse cagione, messer Geri con questi\nambasciadori del Papa tutti a piè quasi ogni mattina davanti\na Santa Maria Ughi passavano, dove Cisti fornaio il suo\nforno aveva e personalmente la sua arte esserceva. Al quale\nquantunque la fortuna arte assai umile data avesse, tanto in\nquella gli era stata benigna, che egli n'era ricchissimo\ndivenuto, e senza volerla mai per alcuna altra abbandonare\nsplendidissimamente vivea, avendo tra l'altre sue buone cose\nsempre i migliori vini bianchi e vermigli che in Firenze si\ntrovassero o nel contado.",
                                    "Il quale, veggendo ogni mattina davanti all'uscio suo\npassar messer Geri e gli ambasciadori del Papa, e essendo il\ncaldo grande, s'avisò che gran cortesia sarebbe il dar lor\nbere del suo buon vin bianco; ma avendo riguardo alla sua\ncondizione e a quella di messer Geri, non gli pareva onesta\ncosa il presummere d'invitarlo ma pensossi di tener modo il\nquale inducesse messer Geri medesimo a invitarsi. E avendo\nun farsetto bianchissimo indosso e un grembiule di bucato\ninnanzi sempre, li quali più tosto mugnaio che fornaio il\ndimostravano, ogni mattina in su l'ora che egli avvisava che\nmesser Geri con gli ambasciadori dover passare si faceva\ndavanti all'uscio suo recare una secchia nuova e stagnata\nd'acqua fresca e un picciolo orcioletto bolognese nuovo del\nsuo buon vin bianco e due bicchieri che parevano d'ariento,\nsì eran chiari: e a seder postosi, come essi passavano, e\negli, poi che una volta o due spurgato s'era, cominciava a\nber sì saporitamente questo suo vino, che egli n'avrebbe\nfatta venir voglia a' morti.",
                                    "La qual cosa avendo messer Geri una e due mattine veduta,\ndisse la terza: “Chente è, Cisti? è buono?”",
                                    "Cisti, levato prestamente in piè, rispose: “Messer sì, ma\nquanto non vi potre' io dare a intendere, se voi non\nassaggiaste.”",
                                    "Messer Geri, al quale o la qualità o affanno più che\nl'usato avuto o forse il saporito bere, che a Cisti vedeva\nfare, sete avea generata, volto agli ambasciadori sorridendo\ndisse: “Signori, egli è buono che noi assaggiamo del vino\ndi questo valente uomo: forse che è egli tale, che noi non\nce ne penteremo”; e con loro insieme se n'andò verso Cisti.",
                                    "Il quale, fatta di presente una bella panca venire di fuor\ndal forno, gli pregò che sedessero; e alli lor famigliari,\nche già per lavare i bicchieri si facevano innanzi, disse:\n“Compagni, tiratevi indietro e lasciate questo servigio\nfare a me, ché io so non meno ben mescere che io sappia\ninfornare; e non aspettaste voi d'assaggiarne gocciola!” E\ncosì detto, esso stesso, lavati quatro bicchieri belli e\nnuovi e fatto venire un piccolo orcioletto del suo buon\nvino, diligentemente diede bere a messer Geri e a' compagni,\nalli quali il vino parve il migliore che essi avessero gran\ntempo davanti bevuto; per che, commendatol molto, mentre gli\nambasciador vi stettero, quasi ogni mattina con loro insieme\nn'andò a ber messer Geri.",
                                    "A' quali, essendo espediti e partir dovendosi, messer Geri\nfece un magnifico convito, al quale invitò una parte de' più\norrevoli cittadini, e fecevi invitare Cisti, il quale per\nniuna condizione andar vi volle. Impose adunque messer Geri\na uno de' suoi famigliari che per un fiasco andasse del vin\ndi Cisti e di quello un mezzo bicchier per uomo desse alle\nprime mense. Il famigliare, forse sdegnato perché niuna\nvolta bere aveva potuto del vino, tolse un gran fiasco.",
                                    "Il quale come Cisti vide, disse: “Figliuolo, messer Geri\nnon ti manda a me.”",
                                    "Il che raffermando più volte il famigliare né potendo altra\nrisposta avere, tornò a messer Geri e sì gliele disse; a cui\nmesser Geri disse: “Tornavi e digli che sì fo: e se egli\npiù così ti risponde, domandalo a cui io ti mando.”",
                                    "Il famigliare tornato disse: “Cisti, per certo messer Geri\nmi manda pure a te.”",
                                    "Al quale Cisti rispose: “Per certo, figliuol, non fa.”",
                                    "“Adunque, “ disse il famigliare “a cui mi manda?”",
                                    "Rispose Cisti: “A Arno.”",
                                    "Il che rapportando il famigliare a messer Geri, subito gli\nocchi gli s'apersero dello 'ntelletto e disse al famigliare:\n“Lasciami vedere che fiasco tu vi porti”; e vedutol disse:\n“Cisti dice vero”; e dettagli villania gli fece torre un\nfiasco convenevole.",
                                    "Il quale Cisti vedendo disse: “Ora so io bene che egli ti\nmanda a me”, e lietamente glielo impié.",
                                    "E poi quel medesimo dì fatto il botticello riempiere d'un\nsimil vino e fattolo soavemente portare a casa di messer\nGeri, andò appresso, e trovatolo gli disse: “Messere, io\nnon vorrei che voi credeste che il gran fiasco stamane\nm'avesse spaventato; ma, parendomi che vi fosse uscito di\nmente ciò che io a questi dì co' miei piccoli orcioletti\nv'ho dimostrato, cioè che questo non sia vin da famiglia,\nvel volli staman raccordare. Ora, per ciò che io non intendo\nd'esservene più guardiano, tutto ve l'ho fatto venire:\nfatene per innanzi come vi piace.”",
                                    "Messer Geri ebbe il dono di Cisti carissimo e quelle grazie\ngli rendé che a ciò credette si convenissero, e sempre poi\nper da molto l'ebbe e per amico.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Monna Nonna de' Pulci con una presta risposta al meno che\nonesto motteggiare del vescovo di Firenze silenzio impone."
                                    }
                                },
                                "p": [
                                    "Quando Pampinea la sua novella ebbe finita, poi che da\ntutti e la risposta e la liberalità di Cisti molto fu\ncommendata, piacque alla reina che Lauretta dicesse\nappresso; la quale lietamente così a dir cominciò:",
                                    "–Piacevoli donne, prima Pampinea e ora Filomena assai del\nvero toccarono della nostra poca vertù e della bellezza de'\nmotti; alla qual per ciò che tornar non bisogna, oltre a\nquello che de' motti è stato detto, vi voglio ricordare\nessere la natura de' motti cotale, che essi, come la pecora\nmorde, deono così mordere l'uditore e non come 'l cane: per\nciò che, se come il cane mordesse il motto, non sarebbe\nmotto ma villania. La qual cosa ottimamente fecero e le\nparole di madonna Oretta e la risposta di Cisti. È il vero\nche, se per risposta si dice e il risponditore morda come\ncane, essendo come da cane prima stato morso, non par da\nriprender come, se ciò avvenuto non fosse, sarebbe: e per\nciò è da guardare e come e quando e con cui e similmente\ndove si motteggia. Alle quali cose poco guardando già un\nnostro prelato, non minor morso ricevette che 'l desse: il\nche io in una piccola novella vi voglio mostrare.",
                                    "Essendo vescovo di Firenze messere Antonio d'Orso, valoroso\ne savio prelato, venne in Firenze un gentile uom catalano,\nchiamato messer Dego della Ratta, maliscalco per lo re\nRuberto; il quale essendo del corpo bellissimo e vie più che\ngrande vagheggiatore, avvenne che fra l'altre donne\nfiorentine una ne gli piacque, la quale era assai bella\ndonna e era nepote d'un fratello del detto vescovo. E avendo\nsentito che il marito di lei, quantunque di buona famiglia\nfosse, era avarissimo e cattivo, con lui compose di dovergli\ndare cinquecento fiorin d'oro, e egli una notte con la\nmoglie il lasciasse giacere; per che, fatti dorare popolini\nd'ariento, che allora si spendevano, giaciuto con la moglie,\ncome che contro al piacer di lei fosse, gliele diede. Il che\npoi sappiendosi per tutto, rimasero al cattivo uomo il danno\ne le beffe; e il vescovo, come savio, s'infinse di queste\ncose niente sentire.",
                                    "Per che, usando molto insieme il vescovo e 'l maliscalco,\navvenne che il dì di san Giovanni, cavalcando l'uno allato\nall'altro veggendo le donne per la via onde il palio si\ncorre, il vescovo vide una giovane la quale questa\npistolenzia presente ci ha tolta donna, il cui nome fu monna\nNonna de' Pulci, cugina di messere Alesso Rinucci e cui voi\ntutte doveste conoscere: la quale essendo allora una fresca\ne bella giovane e parlante e di gran cuore, di poco tempo\navanti in Porta San Piero a marito venutane, la mostrò al\nmaliscalco; e poi, essendole presso, posta la mano sopra la\nspalla del maliscalco, disse: “Nonna, che ti par di costui?\ncrederestil vincere?”",
                                    "Alla Nonna parve che quelle parole alquanto mordessero la\nsua onestà o la dovesser contaminare negli animi di coloro,\nche molti v'erano, che l'udirono; per che, non intendendol a\npurgar questa contaminazione ma a render colpo per colpo,\nprestamente rispose: “Messere, e forse non vincerebbe me;\nma vorrei buona moneta.”",
                                    "La qual parola udita il maliscalco e 'l vescovo, sentendosi\nparimente trafitti, l'uno sì come facitore della disonesta\ncosa nella nepote del fratel del vescovo e l'altro sì come\nricevitore nella nepote del proprio fratello, senza guardar\nl'un l'altro vergognosi e taciti se n'andarono, senza più\nquel giorno dirle alcuna cosa. Così adunque, essendo la\ngiovane stata morsa, non le si disdisse il mordere altrui\nmotteggiando.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Chichibio, cuoco di Currado Gianfigliazzi, con una presta\nparola a sua salute l'ira di Currado volge in riso e sé\ncampa dalla mala ventura minacciatagli da Currado."
                                    }
                                },
                                "p": [
                                    "Tacevasi già la Lauretta e da tutti era stata sommamente\ncommendata la Nonna, quando la reina a Neifile impose che\nseguitasse; la qual disse:",
                                    "–Quantunque il pronto ingegno, amorose donne, spesso\nparole presti e utili e belle, secondo gli accidenti, a'\ndicitori, la fortuna ancora, alcuna volta aiutatrice de'\npaurosi, sopra la lor lingua subitamente di quelle pone che\nmai a animo riposato per lo dicitore si sareber sapute\ntrovare: il che io per la mia novella intendo di\ndimostrarvi.",
                                    "Currado Gianfigliazzi, sì come ciascuna di voi e udito e\nveduto puote avere, sempre della nostra città è stato\nnotabile cittadino, liberale e magnifico, e vita\ncavalleresca tenendo continuamente in cani e in uccelli s'è\ndilettato, le sue opere maggiori al presente lasciando\nstare. Il quale con un suo falcone avendo un dì presso a\nPeretola una gru ammazzata, trovandola grassa e giovane,\nquella mandò a un suo buon cuoco, il quale era chiamato\nChichibio e era viniziano; e sì gli mandò dicendo che a cena\nl'arrostisse e governassela bene. Chichibio, il quale come\nnuovo bergolo era così pareva, acconcia la gru, la mise a\nfuoco e con sollecitudine a cuocer la cominciò. La quale\nessendo già presso che cotta e grandissimo odor venendone,\navvenne che una feminetta della contrada, la quale Brunetta\nera chiamata e di cui Chichibio era forte innamorato, entrò\nnella cucina, e sentendo l'odor della gru e veggendola pregò\ncaramente Chichibio che ne le desse una coscia.",
                                    "Chichibio le rispose cantando e disse: “Voi non l'avrì da\nmi, donna Brunetta, voi non l'avrì da mi.”",
                                    "Di che donna Brunetta essendo turbata, gli disse: “In fé\ndi Dio, se tu non la mi dai, tu non avrai mai da me cosa che\nti piaccia”, e in brieve le parole furon molte; alla fine\nChichibio, per non crucciar la sua donna, spiccata l'una\ndelle cosce alla gru, gliele diede.",
                                    "Essendo poi davanti a Currado e a alcun suo forestiere\nmessa la gru senza coscia, e Currado, maravigliandosene,\nfece chiamare Chichibio e domandollo che fosse divenuta\nl'altra coscia della gru. Al quale il vinizian bugiardo\nsubitamente rispose: “Signor mio, le gru non hanno se non\nuna coscia e una gamba.”",
                                    "Currado allora turbato disse: “Come diavol non hanno che\nuna coscia e una gamba? Non vid'io mai più gru che questa?”",
                                    "Chichibio seguitò: “Egli è, messer, com'io vi dico; e\nquando vi piaccia, io il vi farò veder ne' vivi.”",
                                    "Currado per amore de' forestieri che seco avea non volle\ndietro alle parole andare, ma disse: “Poi che tu di' di\nfarmelo veder ne' vivi, cosa che io mai più non vidi né udi'\ndir che fosse, e io il voglio veder domattina e sarò\ncontento; ma io ti giuro in sul corpo di Cristo che, se\naltramenti sarà, che io ti farò conciare in maniera, che tu\ncon tuo danno ti ricorderai, sempre che tu ci viverai, del\nnome mio.”",
                                    "Finite adunque per quella sera le parole, la mattina\nseguente, come il giorno apparve, Currado, a cui non era per\nlo dormire l'ira cessata, tutto ancor gonfiato si levò e\ncomandò che i cavalli gli fossero menati; e fatto montar\nChichibio sopra un ronzino, verso una fiumana, alla riva\ndella quale sempre soleva in sul far del dì vedersi delle\ngru, nel menò dicendo: “Tosto vedremo chi avrà iersera\nmentito, o tu o io.”",
                                    "Chichibio, veggendo che ancora durava l'ira di Currado e\nche far gli conveniva pruova della sua bugia, non sappiendo\ncome poterlasi fare cavalcava appresso a Currado con la\nmaggior paura del mondo, e volentieri, se potuto avesse, si\nsarebbe fuggito; ma non potendo, ora innanzi e ora adietro e\ndallato si riguardava, e ciò che vedeva credeva che gru\nfossero che stessero in due piè.",
                                    "Ma già vicini al fiume pervenuti, gli venner prima che a\nalcun vedute sopra la riva di quello ben dodici gru, le\nquali tutte in un piè dimoravano, sì come quando dormono\nsoglion fare; per che egli, prestamente mostratele a\nCurrado, disse: “Assai bene potete, messer, vedere che\niersera vi dissi il vero, che le gru non hanno se non una\ncoscia e un piè, se voi riguardate a quelle che colà\nstanno.”",
                                    "Currado vedendole disse: “Aspettati, che io ti mostrerò\nche elle n'hanno due”, e fattosi alquanto più a quelle\nvicino, gridò: “Ho, ho!”, per lo qual grido le gru,\nmandato l'altro piè giù, tutte dopo alquanti passi\ncominciarono a fuggire; laonde Currado rivolto a Chichibio\ndisse: “Che ti par, ghiottone? parti che elle n'abbian\ndue?”",
                                    "Chichibio quasi sbigottito, non sappiendo egli stesso donde\nsi venisse, rispose: “Messer sì, ma voi non gridaste ‘ho,\nho!’ a quella d'iersera; ché se così gridato aveste ella\navrebbe così l'altra coscia e l'altro piè fuor mandata, come\nhanno fatto queste.”",
                                    "A Currado piacque tanto questa risposta, che tutta la sua\nira si convertì in festa e riso, e disse: “Chichibio, tu\nhai ragione: ben lo doveva fare.”",
                                    "Così adunque con la sua pronta e sollazzevol risposta\nChichibio cessò la mala ventura e paceficossi col suo\nsignore.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "Messer Forese da Rabatta e maestro Giotto dipintore,\nvenendo di Mugello, l'uno la sparuta apparenza dell'altro\nmotteggiando morde."
                                    }
                                },
                                "p": [
                                    "Come Neifile tacque, avendo molto le donne preso di piacere\ndella risposta di Chichibio, così Panfilo per volere della\nreina disse:",
                                    "–Carissime donne, egli avviene spesso che, sì come la\nfortuna sotto vili arti alcuna volta grandissimi tesori di\nvertù nasconde, come poco avanti per Pampinea fu mostrato,\ncosì ancora sotto turpissime forme d'uomini si truovano\nmaravigliosi ingegni dalla natura essere stati riposti. La\nqual cosa assai apparve in due nostri cittadini de' quali io\nintendo brievemente di ragionarvi: per ciò che l'uno, il\nquale messer Forese da Rabatta fu chiamato, essendo di\npersona piccolo e isformato, con viso piatto e ricagnato che\na qualunque de' Baronci più trasformato l'ebbe sarebbe stato\nsozzo, fu di tanto sentimento nelle leggi, che da molti\nvalenti uomini uno armario di ragione civile fu reputato; e\nl'altro, il cui nome fu Giotto, ebbe uno ingegno di tanta\neccellenzia, che niuna cosa dà la natura, madre di tutte le\ncose e operatrice col continuo girar de' cieli, che egli con\nlo stile e con la penna o col pennello non dipignesse sì\nsimile a quella, che non simile, anzi più tosto dessa\nparesse, in tanto che molte volte nelle cose da lui fatte si\ntruova che il visivo senso degli uomini vi prese errore,\nquello credendo esser vero che era dipinto. E per ciò,\navendo egli quell'arte ritornata in luce, che molti secoli\nsotto gli error d'alcuni, che più a dilettar gli occhi\ndegl'ignoranti che a compiacere allo 'ntelletto de' savi\ndipignendo, era stata sepulta, meritamente una delle luci\ndella fiorentina gloria dir si puote; e tanto più, quanto\ncon maggiore umiltà, maestro degli altri in ciò, vivendo\nquella acquistò, sempre rifiutando d'esser chiamato maestro.\nIl qual titolo rifiutato da lui tanto più in lui\nrisplendeva, quanto con maggior disidero da quegli che men\nsapevan di lui o da' suoi discepoli era cupidamente\nusurpato. Ma quantunque la sua arte fosse grandissima, non\nera egli per ciò né di persona né d'aspetto in niuna cosa\npiù bello che fosse messer Forese. Ma alla novella venendo,\ndico.",
                                    "Avevano in Mugello messer Forese e Giotto lor possessioni;\ne essendo messer Forese le sue andate a vedere, in quegli\ntempi di state che le ferie si celebran per le corti, e per\navventura in su un cattivo ronzin da vettura venendosene,\ntrovò il già detto Giotto, il quale similmente avendo le sue\nvedute se ne tornava a Firenze; il quale né in cavallo né in\narnese essendo in cosa alcuna meglio di lui, sì come vecchi\na pian passo venendosene insieme s'accompagnarono. Avvenne,\ncome spesso di state veggiamo avvenire, che una subita piova\ngli sopraprese: la quale essi, come più tosto poterono,\nfuggirono in casa d'un lavoratore amico e conoscente di\nciascheduno di loro. Ma dopo alquanto, non faccendo l'acqua\nalcuna vista di dover ristare e costoro volendo essere il dì\na Firenze, presi dal lavoratore in prestanza due mantellacci\nvecchi di romagnuolo e due cappelli tutti rosi dalla\nvecchiezza, per ciò che migliori non v'erano, cominciarono a\ncamminare.",
                                    "Ora, essendo essi alquanto andati e tutti molli veggendosi\ne per gli schizzi che i ronzini fanno co' piedi in quantità\nzaccherosi, le quali cose non sogliono altrui accrescer\npunto d'orrevolezza, rischiarandosi alquanto il tempo, essi,\nche lungamente erano venuti taciti, cominciarono a\nragionare. E messer Forese, cavalcando e ascoltando Giotto,\nil quale bellissimo favellatore era, cominciò a considerarlo\ne da lato e da capo e per tutto, e veggendo ogni cosa così\ndisorrevole e così disparuto, senza avere a sé niuna\nconsiderazione, cominciò a ridere e disse: “Giotto, a che\nora venendo di qua alla 'ncontro di noi un forestiere che\nmai veduto non t'avesse, credi tu che egli credesse che tu\nfossi il migliore dipintore del mondo, come tu se'?”",
                                    "A cui Giotto prestamente rispose: “Messere, credo che egli\nil crederebbe allora che, guardando voi, egli crederebbe che\nvoi sapeste l'abicì.”",
                                    "Il che messer Forese udendo il suo error riconobbe, e\nvidesi di tal moneta pagato, quali erano state le derrate\nvendute.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Pruova Michele Scalza a certi giovani come i Baronci sono\ni più gentili uomini del mondo o di Maremma e vince una\ncena."
                                    }
                                },
                                "p": [
                                    "Ridevano ancora le donne della bella e presta risposta di\nGiotto, quando la reina impose il seguitare alla Fiammetta;\nla quale così incominciò a parlare:",
                                    "–Giovani donne, l'essere stati ricordati i Baronci da\nPanfilo, li quali per avventura voi non conoscete come fa\negli, m'ha nella memoria tornata una novella, nella quale\nquanta sia la lor nobiltà si dimostra senza dal nostro\nproposito deviare; e per ciò mi piace di raccontarla.",
                                    "Egli non è ancora guari di tempo passato che nella nostra\ncittà era un giovane chiamato Michele Scalza, il quale era\nil più piacevole e il più sollazzevole uom del mondo e le\npiù nuove novelle aveva per le mani; per la qual cosa i\ngiovani fiorentini avevan molto caro, quando in brigata si\ntrovavano, di potere aver lui. Ora avvenne un giorno che,\nessendo egli con alquanti a Montughi, si cominciò tra loro\nuna quistion così fatta: quali fossero li più gentili uomini\ndi Firenze e i più antichi; de' quali alcuni dicevano gli\nUberti e altri i Lamberti, e chi uno e chi un altro, secondo\nche nell'animo gli capea.",
                                    "Li quali udendo lo Scalza cominciò a ghignare e disse:\n“Andate via, andate, goccioloni che voi siete, voi non\nsapete ciò che voi vi dite: i più gentili uomini e i più\nantichi, non che di Firenze ma di tutto il mondo o di\nMaremma, sono i Baronci, e a questo s'accordano tutti i\nfisofoli e ogni uomo che gli conosce come fo io: e acciò che\nvoi non intendeste d'altri, io dico de' Baronci vostri\nvicini da Santa Maria Maggiore.”",
                                    "Quando i giovani, che aspettavano che egli dovesse dire\naltro, udiron questo, tutti si fecero beffe di lui e\ndissero: “Tu ci uccelli, quasi come se noi non\ncognoscessimo i Baronci come facci tu.”",
                                    "Disse lo Scalza: “Alle guagnele non fo, anzi mi dico il\nvero: e se egli ce n'è niuno che voglia metter sù una cena a\ndoverla dare a chi vince, con sei compagni quali più gli\npiaceranno, io la metterò volentieri; e ancora vi farò più,\nche io ne starò alla sentenzia di chiunque voi vorrete.”",
                                    "Tra' quali disse uno, che si chiamava Neri Vannini: “Io\nsono acconcio a voler vincere questa cena”; e accordatisi\ninsieme d'aver per giudice Piero di Fiorentino, in casa cui\nerano, e andatisene a lui, e tutti gli altri appresso per\nvedere perdere lo Scalza e dargli noia, ogni cosa detta gli\nraccontarono.",
                                    "Piero, che discreto giovane era, udita primieramente la\nragione di Neri, poi allo Scalza rivolto disse: “E tu come\npotrai mostrare questo che tu affermi?”",
                                    "Disse lo Scalza: “Che? il mostrerò per sì fatta ragione,\nche non che tu ma costui, che il niega, dirà che io dica il\nvero. Voi sapete che, quanto gli uomini son più antichi, più\nson gentili, e così si diceva pur testé tra costoro: e i\nBaronci son più antichi che niuno altro uomo, sì che son più\ngentili; e come essi sien più antichi mostrandovi, senza\ndubbio io avrò vinta la quistione. Voi dovete sapere che i\nBaronci furon fatti da Domenedio al tempo che Egli aveva\ncominciato d'apparare a dipignere, ma gli altri uomini furon\nfatti poscia che Domenedio seppe dipignere. E che io dica di\nquesto il vero, ponete mente a' Baronci e agli altri uomini:\ndove voi tutti gli altri vedrete co' visi ben composti e\ndebitamente proporzionati, potrete vedere i Baronci qual col\nviso molto lungo e stretto, e quale averlo oltre a ogni\nconvenienza largo, e tal v'è col naso molto lungo e tale\nl'ha corto, e alcuni col mento in fuori e in sù rivolto e\ncon mascelloni che paion d'asino; e èvvi tale che ha l'uno\nocchio più grosso che l'altro, e ancora chi ha l'un più giù\nche l'altro, sì come sogliono essere i visi che fanno da\nprima i fanciulli che apparano a disegnare. Per che, come\ngià dissi, assai bene appare che Domenedio gli fece quando\napparava a dipignere, sì che essi son più antichi che gli\naltri e così più gentili.”",
                                    "Della qual cosa e Piero che era il giudice e Neri che aveva\nmessa la cena e ciascuno altro ricordandosi e avendo il\npiacevole argomento dello Scalza udito, tutti cominciarono a\nridere e a affermare che lo Scalza aveva la ragione e che\negli aveva vinta la cena e che per certo i Baronci erano i\npiù gentili uomini e i più antichi che fossero, non che in\nFirenze ma nel mondo o in Maremma.",
                                    "E per ciò meritamente Panfilo, volendo la turpitudine del\nviso di messer Forese mostrare, disse che stato sarebbe\nsozzo a un de' Baronci.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Madonna Filippa dal marito con un suo amante trovata,\nchiamata in giudicio, con una pronta e piacevol risposta sé\nlibera e fa lo statuto modificare."
                                    }
                                },
                                "p": [
                                    "Già si tacea la Fiammetta e ciascun rideva ancora del nuovo\nargomento dallo Scalza usato a nobilitare sopra ogni altro i\nBaronci, quando la reina ingiunse a Filostrato che\nnovellasse; e egli a dir cominciò:",
                                    "–Valorose donne, bella cosa è in ogni parte saper ben\nparlare, ma io la reputo bellissima quivi saperlo fare dove\nla necessità il richiede; il che sì ben seppe fare una\ngentil donna della quale intendo di ragionarvi, che non\nsolamente festa e riso porse agli uditori, ma sé de' lacci\ndi vituperosa morte disviluppò, come voi udirete.",
                                    "Nella terra di Prato fu già uno statuto, nel vero non men\nbiasimevole che aspro, il quale senza alcuna distinzion far\ncomandava che così fosse arsa quella donna che dal marito\nfosse con alcun suo amante trovata in adulterio, come quella\nche per denari con qualunque altro uomo stata trovata fosse.\nE durante questo statuto avvenne che una gentil donna e\nbella e oltre a ogni altra innamorata, il cui nome fu\nmadonna Filippa, fu trovata nella sua propria camera una\nnotte da Rinaldo de' Pugliesi suo marito nelle braccia di\nLazzarino de' Guazzagliotri, nobile giovane e bello di\nquella terra, il quale ella quanto se medesima amava. La\nqual cosa Rinaldo vedendo, turbato forte, appena del correr\nloro addosso e d'uccidergli si ritenne: e, se non fosse che\ndi se medesimo dubitava, seguitando l'impeto della sua ira\nl'avrebbe fatto. Rattemperatosi adunque da questo, non si\npoté temperare da voler quello dello statuto pratese che a\nlui non era licito di fare, cioè la morte della sua donna.",
                                    "E per ciò, avendo al fallo della donna provare assai\nconvenevole testimonianza, come il dì fu venuto, senza altro\nconsiglio prendere, accusata la donna, la fece richiedere.\nLa donna, che di gran cuore era, sì come generalmente esser\nsoglion quelle che innamorate son da dovero, ancora che\nsconsigliata da molti suoi amici e parenti ne fosse, del\ntutto dispose di comparire e di voler più tosto, la verità\nconfessando, con forte animo morire che, vilmente fuggendo,\nper contumacia in essilio vivere e negarsi degna di così\nfatto amante come colui era nelle cui braccia era stata la\nnotte passata. E assai bene accompagnata di donne e\nd'uomini, da tutti confortata al negare, davanti al podestà\nvenuta, domandò con fermo viso e con salda voce quello che\negli a lei domandasse. Il podestà, riguardando costei e\nveggendola bellissima e di maniere laudevoli molto e,\nsecondo che le sue parole testimoniavano, di grande animo,\ncominciò di lei a aver compassione, dubitando non ella\nconfessasse cosa per la quale a lui convenisse, volendo il\nsuo onor servare, farla morire.",
                                    "Ma pur, non potendo cessare di domandarla di quello che\nopposto l'era, le disse: “Madonna, come voi vedete, qui è\nRinaldo vostro marito e duolsi di voi, la quale egli dice\nche ha con altro uomo trovata in adulterio; e per ciò\ndomanda che io, secondo che uno statuto che ci è vuole,\nfaccendovi morire di ciò vi punisca; ma ciò far non posso se\nvoi nol confessate, e per ciò guardate bene quello che voi\nrispondete, e ditemi se vero è quello di che vostro marito\nv'accusa.”",
                                    "La donna, senza sbigottire punto, con voce assai piacevole\nrispose: “Messere, egli è vero che Rinaldo è mio marito e\nche egli questa notte passata mi trovò nelle braccia di\nLazzarino, nelle quali io sono, per buono e per perfetto\namore che io gli porto, molte volte stata, né questo\nnegherei mai; ma come io son certa che voi sapete, le leggi\ndeono esser comuni e fatte con consentimento di coloro a cui\ntoccano. Le quali cose di questa non avvengono, ché essa\nsolamente le donne tapinelle costrigne, le quali molto\nmeglio che gli uomini potrebbero a molti sodisfare; e oltre\na questo, non che alcuna donna, quando fatta fu, ci\nprestasse consentimento, ma niuna ce ne fu mai chiamata: per\nle quali cose meritamente malvagia si può chiamare. E se voi\nvolete, in pregiudicio del mio corpo e della vostra anima,\nesser di quella essecutore, a voi sta; ma, avanti che a\nalcuna cosa giudicar procediate, vi priego che una piccola\ngrazia mi facciate, cioè che voi il mio marito domandiate se\nio ogni volta e quante volte a lui piaceva, senza dir mai di\nno, io di me stessa gli concedeva intera copia o no.”",
                                    "A che Rinaldo, senza aspettare che il podestà il\ndomandasse, prestamente rispose che senza alcun dubbio la\ndonna a ogni sua richesta gli aveva di sé ogni suo piacer\nconceduto.",
                                    "“Adunque” seguì prestamente la donna “domando io voi,\nmesser podestà, se egli ha sempre di me preso quello che gli\nè bisognato e piaciuto, io che doveva fare o debbo di quel\nche gli avanza? debbolo io gittare a' cani? non è egli molto\nmeglio servirne un gentile uomo che più che sé m'ama, che\nlasciarlo perdere o guastare?”",
                                    "Eran quivi a così fatta essaminazione e di tanta e sì\nfamosa donna quasi tutti i pratesi concorsi, li quali,\nudendo così piacevol domanda, subitamente, dopo molte risa,\nquasi a una voce tutti gridarono la donna aver ragione e dir\nbene: e prima che di quivi si partissono, a ciò\nconfortandogli il podestà, modificarono il crudele statuto e\nlasciarono che egli s'intendesse solamente per quelle donne\nle quali per denari a' lor mariti facesser fallo. Per la\nqual cosa Rinaldo, rimaso di così matta impresa confuso, si\npartì dal giudicio; e la donna lieta e libera, quasi dal\nfuoco risuscitata, alla sua casa se ne tornò gloriosa.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Fresco conforta la nepote che non si specchi, se gli\nspiacevoli, come diceva, l'erano a veder noiosi."
                                    }
                                },
                                "p": [
                                    "La novella da Filostrato raccontata prima con un poco di\nvergogna punse li cuori delle donne ascoltanti, e con onesto\nrossore ne' lor visi apparito ne dieder segno; e poi, l'una\nl'altra guardando, appena dal ridere potendosi abstenere,\nsoghignando quella ascoltarono. Ma poi che esso alla fine ne\nfu venuto, la reina, a Emilia voltatasi, che ella seguitasse\nle 'mpose; la quale, non altramenti che se da dormir si\nlevasse, soffiando incominciò:",
                                    "–Vaghe giovani, per ciò che un lungo pensiero molto di qui\nm'ha tenuta gran pezza lontana, per ubidire alla nostra\nreina, forse con molto minor novella che fatto non avrei, se\nqui l'animo avessi avuto, mi passerò, lo sciocco error d'una\ngiovane raccontandovi con un piacevol motto corretto da un\nsuo zio, se ella da tanto stata fosse che inteso l'avesse.",
                                    "Uno adunque, che si chiamò Fresco da Celatico, aveva una\nsua nepote chiamata per vezzi Cesca: la quale, ancora che\nbella persona avesse e viso, non però di quegli angelici che\ngià molte volte vedemmo, sé da tanto e sì nobile reputava,\nche per costume aveva preso di biasimare e uomini e donne e\nciascuna cosa che ella vedeva, senza avere alcun riguardo a\nse medesima, la quale era tanto più spiacevole, sazievole e\nstizzosa che alcuna altra, che a sua guisa niuna cosa si\npotea fare; e tanto, oltre a tutto questo, era altiera, che\nse stata fosse de' Reali di Francia sarebbe stata soperchio.\nE quando ella andava per via sì forte le veniva del cencio,\nche altro che torcere il muso non faceva, quasi puzzo le\nvenisse di chiunque vedesse o scontrasse.",
                                    "Ora, lasciando stare molti altri suoi modi spiacevoli e\nrincrescevoli, avvenne un giorno che, essendosi ella in casa\ntornata là dove Fresco era e tutta piena di smancerie\npostaglisi presso a sedere, altro non facea che soffiare;\nlaonde Fresco domandando le disse: “Cesca, che vuol dir\nquesto che, essendo oggi festa, tu te ne se' così tosto\ntornata in casa?”",
                                    "Al quale ella tutta cascante di vezzi rispose: “Egli è il\nvero che io me ne sono venuta tosto, per ciò che io non\ncredo che mai in questa terra fossero e uomini e femine\ntanto spiacevoli e rincrescevoli quanto sono oggi, e non ne\npassa per via uno che non mi spiaccia come la mala ventura;\ne io non credo che sia al mondo femina a cui più sia noioso\nil vedere gli spiacevoli che è a me, e per non vedergli così\ntosto me ne son venuta.”",
                                    "Alla qual Fresco, a cui li modi fecciosi della nepote\ndispiacevan fieramente, disse: “Figliuola, se così ti\ndispiaccion gli spiacevoli, come tu di', se tu vuoi viver\nlieta non ti specchiar giammai.”",
                                    "Ma ella, più che una canna vana e a cui di senno pareva\npareggiar Salamone, non altramenti che un montone avrebbe\nfatto intese il vero motto di Fresco, anzi disse che ella si\nvoleva specchiar come l'altre. E così nella sua grossezza si\nrimase e ancor vi si sta.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Guido Cavalcanti dice con un motto onestamente villania a\ncerti cavalier fiorentini li quali soprapreso l'aveano."
                                    }
                                },
                                "p": [
                                    "Sentendo la reina che Emilia della sua novella s'era\ndiliberata e che a altro non restava dir che a lei, se non a\ncolui che per privilegio aveva il dir da sezzo, così a dir\ncominciò:",
                                    "–Quantunque, leggiadre donne, oggi mi sieno da voi state\ntolte da due in sù delle novelle delle quali io m'avea\npensato di doverne una dire, nondimeno me ne pure è una\nrimasa da raccontare, nella conclusion della quale si\ncontiene un sì fatto motto, che forse non ci se n'è alcuno\ndi tanto sentimento contato.",
                                    "Dovete adunque sapere che ne' tempi passati furono nella\nnostra città assai belle e laudevoli usanze, delle quali\noggi niuna ve n'è rimasa, mercé della avarizia che in quella\ncon le ricchezze è cresciuta, la quale tutte l'ha\ndiscacciate. Tralle quali n'era una cotale, che in diversi\nluoghi per Firenze si ragunavano insieme i gentili uomini\ndelle contrade e facevano lor brigate di certo numero,\nguardando di mettervi tali che comportare potessono\nacconciamente le spese, e oggi l'uno, doman l'altro, e così\nper ordine tutti mettevan tavola, ciascuno il suo dì, a\ntutta la brigata; e in quella spesse volte onoravano e\ngentili uomini forestieri, quando ve ne capitavano, e ancora\nde' cittadini: e similmente si vestivano insieme almeno una\nvolta l'anno, e insieme i dì più notabili cavalcavano per la\ncittà e talora armeggiavano, e massimamente per le feste\nprincipali o quando alcuna lieta novella di vittoria o\nd'altro fosse venuta nella città.",
                                    "Tralle quali brigate n'era una di messer Betto\nBrunelleschi, nella quale messer Betto e' compagni s'erano\nmolto ingegnato di tirare Guido di messer Cavalcante de'\nCavalcanti, e non senza cagione: per ciò che, oltre a quello\nche egli fu un de' miglior loici che avesse il mondo e\nottimo filosofo naturale (delle quali cose poco la brigata\ncurava), si fu egli leggiadrissimo e costumato e parlante\nuom molto e ogni cosa che far volle e a gentile uom\npertenente seppe meglio che altro uom fare; e con questo era\nricchissimo, e a chiedere a lingua sapeva onorare cui\nnell'animo gli capeva che il valesse. Ma a messer Betto non\nera mai potuto venir fatto d'averlo, e credeva egli co' suoi\ncompagni che ciò avvenisse per ciò che Guido alcuna volta\nspeculando molto abstratto dagli uomini divenia; e per ciò\nche egli alquanto tenea della oppinione degli epicuri, si\ndiceva tralla gente volgare che queste sue speculazioni\nerano solo in cercare se trovar si potesse che Iddio non\nfosse.",
                                    "Ora avvenne un giorno che, essendo Guido partito d'Orto San\nMichele e venutosene per lo Corso degli Adimari infino a San\nGiovanni, il quale spesse volte era suo cammino, essendo\narche grandi di marmo, che oggi sono in Santa Reparata, e\nmolte altre dintorno a San Giovanni, e egli essendo tralle\ncolonne del porfido che vi sono e quelle arche e la porta di\nSan Giovanni, che serrata era, messer Betto con sua brigata\na caval venendo su per la piazza di Santa Reparata, vedendo\nGuido là tra quelle sepolture, dissero: “Andiamo a dargli\nbriga”; e spronati i cavalli, a guisa d'uno assalto\nsollazzevole gli furono quasi prima che egli se ne\navvedesse, sopra e cominciarongli a dire: “Guido, tu\nrifiuti d'esser di nostra brigata; ma ecco, quando tu avrai\ntrovato che Idio non sia, che avrai fatto?”",
                                    "A' quali Guido, da lor veggendosi chiuso, prestamente\ndisse: “Signori, voi mi potete dire a casa vostra ciò che\nvi piace”; e posta la mano sopra una di quelle arche, che\ngrandi erano, sì come colui che leggerissimo era, prese un\nsalto e fusi gittato dall'altra parte, e sviluppatosi da\nloro se n'andò.",
                                    "Costoro rimaser tutti guatando l'un l'altro, e cominciarono\na dire che egli era uno smemorato e che quello che egli\naveva risposto non veniva a dir nulla, con ciò fosse cosa\nche quivi dove erano non avevano essi a fare più che tutti\ngli altri cittadini, né Guido meno che alcun di loro.",
                                    "Alli quali messer Betto rivolto, disse: “Gli smemorati\nsiete voi, se voi non l'avete inteso: egli ci ha onestamente\ne in poche parole detta la maggior villania del mondo, per\nciò che, se voi riguarderete bene, queste arche sono le case\nde' morti, per ciò che in esse si pongono e dimorano i\nmorti; le quali egli dice che son nostra casa, a dimostrarci\nche noi e gli altri uomini idioti e non letterati siamo, a\ncomparazion di lui e degli altri uomini scienziati, peggio\nche uomini morti, e per ciò, qui essendo, noi siamo a casa\nnostra.”",
                                    "Allora ciascuno intese quello che Guido aveva voluto dire e\nvergognossi, né mai più gli diedero briga, e tennero per\ninnanzi messer Betto sottile e intendente cavaliere.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Frate Cipolla promette a certi contadini di mostrar loro\nla penna dell'agnolo Gabriello; in luogo della quale\ntrovando carboni, quegli dice esser di quegli che\narrostirono san Lorenzo."
                                    }
                                },
                                "p": [
                                    "Essendo ciascuno della brigata della sua novella riuscito,\nconobbe Dioneo che a lui toccava il dover dire; per la qual\ncosa, senza troppo solenne comandamento aspettare, imposto\nsilenzio a quegli che il sentito motto di Guido lodavano,\nincominciò:",
                                    "–Vezzose donne, quantunque io abbia per privilegio di\npoter di quel che più mi piace parlare, oggi io non intendo\ndi volere da quella materia separarmi della quale voi tutte\navete assai acconciamente parlato; ma, seguitando le vostre\npedate, intendo di mostrarvi quanto cautamente con subito\nriparo uno de' frati di santo Antonio fuggisse uno scorno\nche da due giovani apparecchiato gli era. Né vi dovrà esser\ngrave perché io, per ben dir la novella compiuta, alquanto\nin parlar mi distenda, se al sol guarderete il qual è ancora\na mezzo il cielo.",
                                    "Certaldo, come voi forse avete potuto udire, è un castel di\nValdelsa posto nel nostro contado, il quale, quantunque\npiccol sia, già di nobili uomini e d'agiati fu abitato; nel\nquale, per ciò che buona pastura vi trovava, usò un lungo\ntempo d'andare ogni anno una volta a ricoglier le limosine\nfatte loro dagli sciocchi un de' frati di santo Antonio, il\ncui nome era frate Cipolla, forse non meno per lo nome che\nper altra divozione vedutovi volontieri, con ciò sia cosa\nche quel terreno produca cipolle famose per tutta Toscana.\nEra questo frate Cipolla di persona piccolo, di pelo rosso e\nlieto nel viso e il miglior brigante del mondo: e oltre a\nquesto, niuna scienza avendo, sì ottimo parlatore e pronto\nera, che chi conosciuto non l'avesse, non solamente un gran\nrettorico l'avrebbe estimato, ma avrebbe detto esser Tulio\nmedesimo o forse Quintiliano: e quasi di tutti quegli della\ncontrada era compare o amico o benvogliente.",
                                    "Il quale, secondo la sua usanza, del mese d'agosto tra\nl'altre v'andò una volta; e una domenica mattina, essendo\ntutti i buoni uomini e le femine delle ville da torno venuti\nalla messa nella calonica, quando tempo gli parve, fattosi\ninnanzi disse: “Signori e donne, come voi sapete, vostra\nusanza è di mandare ogni anno a' poveri del baron messer\nsanto Antonio del vostro grano e delle vostre biade, chi\npoco e chi assai, secondo il podere e la divozion sua, acciò\nche il beato santo Antonio vi sia guardia de' buoi e degli\nasini e de' porci e delle pecore vostre; e oltre a ciò\nsolete pagare, e spezialmente quegli che alla nostra\ncompagnia scritti sono, quel poco debito che ogni anno si\npaga una volta. Alle quali cose ricogliere io sono dal mio\nmaggiore, cioè da messer l'abate, stato mandato; e per ciò\ncon la benedizion di Dio, dopo nona, quando udirete sonare\nle campanelle, verrete qui di fuori della chiesa là dove io\nal modo usato vi farò la predicazione, e bascerete la croce;\ne oltre a ciò, per ciò che divotissimi tutti vi conosco del\nbarone messer santo Antonio, di spezial grazia vi mostrerò\nuna santissima e bella reliquia, la quale io medesimo già\nrecai dalle sante terre d'oltremare: e questa è una delle\npenne dell'agnol Gabriello, la quale nella camera della\nVergine Maria rimase quando egli la venne a annunziare in\nNazarette.” E questo detto si tacque e ritornossi alla\nmessa.",
                                    "Erano, quando frate Cipolla queste cose diceva, tra gli\naltri molti nella chiesa due giovani astuti molto, chiamato\nl'uno Giovanni del Bragoniera e l'altro Biagio Pizzini, li\nquali, poi che alquanto tra sé ebbero riso della reliquia di\nfrate Cipolla, ancora che molto fossero suoi amici e di sua\nbrigata, seco proposero di fargli di questa penna alcuna\nbeffa. E avendo saputo che frate Cipolla la mattina desinava\nnel castello con un suo amico, come a tavola il sentirono\ncosì se ne scesero alla strada, e all'albergo dove il frate\nera smontato se n'andarono con questo proponimento, che\nBiagio dovesse tenere a parole il fante di frate Cipolla e\nGiovanni dovesse tralle cose del frate cercare di questa\npenna, chente che ella si fosse, e torgliele, per vedere\ncome egli di questo fatto poi dovesse al popol dire.",
                                    "Aveva frate Cipolla un suo fante, il quale alcuni\nchiamavano Guccio Balena e altri Guccio Imbratta, e chi gli\ndiceva Guccio Porco; il quale era tanto cattivo, che egli\nnon è vero che mai Lippo Topo ne facesse alcun cotanto. Di\ncui spesse volte frate Cipolla era usato di motteggiare con\nla sua brigata e di dire: “Il fante mio ha in sé nove cose\ntali che, se qualunque è l'una di quelle fosse in Salamone o\nin Aristotile o in Seneca, avrebbe forza di guastare ogni\nlor vertù, ogni lor senno, ogni lor santità. Pensate adunque\nche uom dee essere egli, nel quale né vertù né senno né\nsantità alcuna è, avendone nove!”; e essendo alcuna volta\ndomandato quali fossero queste nove cose e egli, avendole in\nrima messe, rispondeva: “Dirolvi: egli è tardo, sugliardo e\nbugiardo; negligente, disubidente e maldicente; trascutato,\nsmemorato e scostumato; senza che egli ha alcune altre\nteccherelle con queste, che si taccion per lo migliore. E\nquel che sommamente è da rider de' fatti suoi è che egli in\nogni luogo vuol pigliar moglie e tor casa a pigione; e\navendo la barba grande e nera e unta, gli par sì forte esser\nbello e piacevole, che egli s'avisa che quante femine il\nveggano tutte di lui s'innamorino, e, essendo lasciato, a\ntutte andrebbe dietro perdendo la coreggia. È il vero che\negli m'è d'un grande aiuto, per ciò che mai niun non mi vuol\nsì segreto parlare, che egli non voglia la sua parte udire;\ne se avviene che io d'alcuna cosa sia domandato, ha sì gran\npaura che io non sappia rispondere, che prestamente risponde\negli e sì e no, come giudica si convenga.”",
                                    "A costui, lasciandolo all'albergo, aveva frate Cipolla\ncomandato che ben guardasse che alcuna persona non toccasse\nle cose sue, e spezialmente le sue bisacce, perciò che in\nquelle erano le cose sacre. Ma Guccio Imbratta, il quale era\npiù vago di stare in cucina che sopra i verdi rami\nl'usignuolo, e massimamente se fante vi sentiva niuna,\navendone in quella dell'oste una veduta, grassa e grossa e\npiccola e mal fatta, con un paio di poppe che parean due\nceston da letame e con un viso che parea de' Baronci, tutta\nsudata, unta e affumicata, non altramenti che si gitti\nl'avoltoio alla carogna, lasciata la camera di frate Cipolla\naperta e tutte le sue cose in abbandono, là si calò; e\nancora che d'agosto fosse, postosi presso al fuoco a sedere,\ncominciò con costei, che Nuta aveva nome, a entrare in\nparole e dirle che egli era gentile uomo per procuratore e\nche egli aveva de' fiorini più di millantanove, senza quegli\nche egli aveva a dare altrui, che erano anzi più che meno, e\nche egli sapeva tante cose fare e dire, che domine pure\nunquanche. E senza riguardare a un suo cappuccio sopra il\nquale era tanto untume, che avrebbe condito il calderon\nd'Altopascio, e a un suo farsetto rotto e ripezzato e\nintorno al collo e sotto le ditella smaltato di sucidume,\ncon più macchie e di più colori che mai drappi fossero\ntartereschi o indiani, e alle sue scarpette tutte rotte e\nalle calze sdrucite, le disse, quasi stato fosse il Siri di\nCiastiglione, che rivestir la voleva e rimetterla in arnese\ne trarla di quella cattività di star con altrui e senza gran\npossession d'avere ridurla in isperanza di miglior fortuna e\naltre cose assai: le quali quantunque molto affettuosamente\nle dicesse, tutte in vento convertite, come le più delle sue\nimprese facevano, tornarono in niente.",
                                    "Trovarono adunque i due giovani Guccio Porco intorno alla\nNuta occupato; della qual cosa contenti, per ciò che mezza\nla lor fatica era cessata, non contradicendolo alcuno nella\ncamera di frate Cipolla, la quale aperta trovarono, entrati,\nla prima cosa che venne lor presa per cercare fu la bisaccia\nnella quale era la penna; la quale aperta, trovarono in un\ngran viluppo di zendado fasciata una piccola cassettina; la\nquale aperta, trovarono in essa una penna di quelle della\ncoda d'un pappagallo, la quale avvisarono dovere esser\nquella che egli promessa avea di mostrare a' certaldesi. E\ncerto egli il poteva a quei tempi leggiermente far credere,\nper ciò che ancora non erano le morbidezze d'Egitto, se non\nin piccola quantità, trapassate in Toscana, come poi in\ngrandissima copia con disfacimento di tutta Italia son\ntrapassate: e dove che elle poco conosciute fossero, in\nquella contrada quasi in niente erano dagli abitanti sapute;\nanzi, durandovi ancora la rozza onestà degli antichi, non\nche veduti avessero pappagalli ma di gran lunga la maggior\nparte mai uditi non gli avea ricordare. Contenti adunque i\ngiovani d'aver la penna trovata, quella tolsero e, per non\nlasciare la cassetta vota, vedendo carboni in un canto della\ncamera, di quegli la cassetta empierono; e richiusala e ogni\ncosa racconcia come trovata avevano, senza essere stati\nveduti, lieti se ne vennero con la penna e cominciarono a\naspettare quello che frate Cipolla, in luogo della penna\ntrovando carboni, dovesse dire.",
                                    "Gli uomini e le femine semplici che nella chiesa erano,\nudendo che veder dovevano la penna dell'agnol Gabriello dopo\nnona, detta la messa, si tornarono a casa; e dettolo l'un\nvicino all'altro e l'una comare all'altra, come desinato\nebbero ogni uomo, tanti uomini e tante femine concorsono nel\ncastello, che appena vi capeano, con disidero aspettando di\nveder questa penna. Frate Cipolla, avendo ben desinato e poi\nalquanto dormito, un poco dopo nona levatosi e sentendo la\nmoltitudine grande esser venuta di contadini per dovere la\npenna vedere, mandò a Guccio Imbratta che là sù con le\ncampanelle venisse e recasse le sue bisacce. Il quale, poi\nche con fatica dalla cucina e dalla Nuta si fu divelto, con\nle cose addimandate con fatica lassù n'andò: dove ansando\ngiunto, per ciò che il ber dell'acqua gli avea molto fatto\ncrescere il corpo, per comandamento di frate Cipolla\nandatone in su la porta della chiesa, forte incominciò le\ncampanelle a sonare.",
                                    "Dove, poi che tutto il popolo fu ragunato, frate Cipolla,\nsenza essersi avveduto che niuna sua cosa fosse stata mossa,\ncominciò la sua predica e in acconcio de' fatti suoi disse\nmolte parole; e dovendo venire al mostrar della penna\ndell'agnol Gabriello, fatta prima con gran solennità la\nconfessione, fece accender due torchi e soavemente\nsviluppando il zendado, avendosi prima tratto il cappuccio,\nfuori la cassetta ne trasse. E dette primieramente alcune\nparolette a laude e a commendazione dell'agnolo Gabriello e\ndella sua reliquia, la cassetta aperse. La quale come piena\ndi carboni vide, non sospicò che ciò Guccio Balena gli\navesse fatto, per ciò che nol conosceva da tanto, né il\nmaladisse del male aver guardato che altri ciò non facesse,\nma bestemmiò tacitamente sé, che a lui la guardia delle sue\ncose aveva commessa, conoscendol, come faceva, negligente,\ndisubidente, trascutato e smemorato. Ma non per tanto, senza\nmutar colore, alzato il viso e le mani al cielo, disse sì\nche da tutti fu udito: “O Idio, lodata sia sempre la tua\npotenzia!”",
                                    "Poi richiusa la cassetta e al popolo rivolto disse:\n“Signori e donne, voi dovete sapere che, essendo io ancora\nmolto giovane, io fui mandato dal mio superiore in quelle\nparti dove apparisce il sole, e fummi commesso con espresso\ncomandamento che io cercassi tanto che io trovassi i\nprivilegi del Porcellana, li quali, ancora che a bollar\nniente costassero, molto più utili sono a altrui che a noi.\nPer la qual cosa messom'io in cammino, di Vinegia partendomi\ne andandomene per lo Borgo de' Greci e di quindi per lo\nreame del Garbo cavalcando e per Baldacca, pervenni in\nParione, donde, non senza sete, dopo alquanto pervenni in\nSardigna. Ma perché vi vo io tutti i paesi cerchi da me\ndivisando? Io capitai, passato il Braccio di San Giorgio, in\nTruffia e in Buffia, paesi molto abitati e con gran popoli;\ne di quindi pervenni in terra di Menzogna, dove molti de'\nnostri frati e d'altre religioni trovai assai, li quali\ntutti il disagio andavan per l'amor di Dio schifando, poco\ndell'altrui fatiche curandosi dove la loro utilità vedessero\nseguitare, nulla altra moneta spendendo che senza conio per\nquei paesi: e quindi passai in terra d'Abruzzi, dove gli\nuomini e le femine vanno in zoccoli su pe' monti, rivestendo\ni porci delle lor busecchie medesime; e poco più là trovai\ngente che portano il pan nelle mazze e 'l vin nelle sacca:\nda' quali alle montagne de' Bachi pervenni, dove tutte\nl'acque corrono alla 'ngiù. E in brieve tanto andai adentro,\nche io pervenni mei infino in India Pastinaca, là dove io vi\ngiuro per l'abito che io porto addosso che io vidi volare i\npennati, cosa incredibile a chi non gli avesse veduti; ma di\nciò non mi lasci mentire Maso del Saggio, il quale gran\nmercatante io trovai là, che schiacciava noci e vendeva\ngusci a ritaglio. Ma non potendo quello che io andava\ncercando trovare, per ciò che da indi in là si va per acqua,\nindietro tornandomene, arrivai in quelle sante terre dove\nl'anno di state vi vale il pan freddo quatro denari e il\ncaldo v'è per niente. E quivi trovai il venerabile padre\nmesser Nonmiblasmete Sevoipiace, degnissimo patriarca di\nIerusalem. Il quale, per reverenzia dell'abito che io ho\nsempre portato del baron messer santo Antonio, volle che io\nvedessi tutte le sante reliquie le quali egli appresso di sé\naveva; e furon tante che, se io ve le volessi tutte contare,\nio non ne verrei a capo in parecchie miglia, ma pure, per\nnon lasciarvi sconsolate, ve ne dirò alquante. Egli\nprimieramente mi mostrò il dito dello Spirito Santo così\nintero e saldo come fu mai, e il ciuffetto del serafino che\napparve a san Francesco, e una dell'unghie de' gherubini, e\nuna delle coste del Verbum-caro-fatti-alle-finestre e de'\nvestimenti della santa Fé catolica, e alquanti de' raggi\ndella stella che apparve a' tre Magi in Oriente, e una\nampolla del sudore di san Michele quando combatté col\ndiavole, e la mascella della Morte di san Lazzero e altre. E\nper ciò che io liberamente gli feci copia delle piagge di\nMonte Morello in volgare e d'alquanti capitoli del Caprezio,\nli quali egli lungamente era andati cercando, mi fece egli\npartefice delle sue sante reliquie: e donommi uno de' denti\ndella Santa Croce e in una ampoletta alquanto del suono\ndelle campane del tempio di Salomone e la penna dell'agnol\nGabriello, della quale già detto v'ho, e l'un de' zoccoli di\nsan Gherardo da Villamagna (il quale io, non ha molto, a\nFirenze donai a Gherardo di Bonsi, il quale in lui ha\ngrandissima divozione) e diedemi de' carboni co' quali fu il\nbeatissimo martire san Lorenzo arrostito; le quali cose io\ntutte di qua con meco divotamente le recai, e holle tutte.\nÈ il vero che il mio maggiore non ha mai sofferto che io\nl'abbia mostrate infino a tanto che certificato non s'è se\ndesse sono o no; ma ora che per certi miracoli fatti da esse\ne per lettere ricevute dal Patriarca fatto n'è certo, m'ha\nconceduta licenzia che io le mostri; ma io, temendo di\nfidarle altrui, sempre le porto meco. Vera cosa è che io\nporto la penna dell'agnol Gabriello, acciò che non si\nguasti, in una cassetta e i carboni co' quali fu arrostito\nsan Lorenzo in un'altra; le quali son sì simiglianti l'una\nall'altra, che spesse volte mi vien presa l'una per l'altra,\ne al presente m'è avvenuto: per ciò che, credendomi io qui\navere arrecata la cassetta dove era la penna, io ho arrecata\nquella dove sono i carboni. Il quale io non reputo che stato\nsia errore, anzi mi pare esser certo che volontà sia stata\ndi Dio e che Egli stesso la cassetta de' carboni ponesse\nnelle mie mani ricordandom'io pur testé che la festa di san\nLorenzo sia di qui a due dì. E per ciò, volendo Idio che io\ncol mostrarvi i carboni co' quali esso fu arrostito,\nraccenda nelle vostre anime la divozione che in lui aver\ndovete, non la penna che io voleva, ma i benedetti carboni\nspenti dall'omor di quel santissimo corpo mi fé pigliare. E\nper ciò, figliuoli benedetti, trarretevi i cappucci e qua\ndivotamente v'appresserete a vedergli. Ma prima voglio che\nvoi sappiate che chiunque da questi carboni in segno di\ncroce è tocco, tutto quello anno può viver sicuro che fuoco\nnol cocerà che non si senta.”",
                                    "E poi che così detto ebbe, cantando una laude di san\nLorenzo, aperse la cassetta e mostrò i carboni; li quali poi\nche alquanto la stolta moltitudine ebbe con ammirazione\nreverentemente guardati, con grandissima calca tutti\ns'appressarono a frate Cipolla e, migliori offerte dando che\nusati non erano, che con essi gli dovesse toccare il pregava\nciascuno. Per la qual cosa frate Cipolla, recatisi questi\ncarboni in mano, sopra li lor camiscion bianchi e sopra i\nfarsetti e sopra li veli delle donne cominciò a fare le\nmaggior croci che vi capevano, affermando che tanto quanto\nessi scemavano a far quelle croci, poi ricrescevano nella\ncassetta, sì come egli molte volte aveva provato.",
                                    "E in cotal guisa, non senza sua grandissima utilità avendo\ntutti crociati i certaldesi, per presto accorgimento fece\ncoloro rimanere scherniti, che lui, togliendogli la penna,\navevan creduto schernire. Li quali stati alla sua predica e\navendo udito il nuovo riparo preso da lui e quanto da lungi\nfatto si fosse e con che parole, avevan tanto riso, che eran\ncreduti smascellare. E poi che partito si fu il vulgo, a lui\nandatisene, con la maggior festa del mondo ciò che fatto\navevan gli discoprirono e appresso gli renderono la sua\npenna; la quale l'anno seguente gli valse non meno che quel\ngiorno gli fosser valuti i carboni.–"
                                ]
                            },
                            {
                                "@n": "Conclusione",
                                "p": [
                                    "Questa novella porse igualmente a tutta la brigata\ngrandissimo piacere e sollazzo, e molto per tutti fu riso di\nfra Cipolla e massimamente del suo pellegrinaggio e delle\nreliquie così da lui vedute come recate; la quale la reina\nsentendo esser finita, e similmente la sua signoria, levata\nin piè, la corona si trasse e ridendo la mise in capo a\nDioneo, e disse:–Tempo è, Dioneo, che tu alquanto pruovi\nche carico sia l'aver donne a reggere e a guidare: sii\nadunque re e sì fattamente ne reggi, che del tuo reggimento\nnella fine ci abbiamo a lodare.–",
                                    "Dioneo, presa la corona, ridendo rispose:–Assai volte già\nne potete aver veduti, io dico delli re da scacchi, troppo\npiù cari che io non sono; e per certo, se voi m'ubidiste\ncome vero re si dee ubidire, io vi farei goder di quello\nsenza il che per certo niuna festa compiutamente è lieta. Ma\nlasciamo star queste parole: io reggerò come io saprò.–E\nfattosi secondo il costume usato venire il siniscalco, ciò\nche a fare avesse quanto durasse la sua signoria\nordinatamente gl'impose, e appresso disse:–Valorose donne,\nin diverse maniere ci s'è della umana industria e de' casi\nvarii ragionato tanto, che, se donna Licisca non fosse poco\navanti qui venuta, la quale con le sue parole m'ha trovata\nmateria a' futuri ragionamenti di domane, io dubito che io\nnon avessi gran pezza penato a trovar tema da ragionare.\nElla, come voi udiste, disse che vicina non aveva che\npulcella ne fosse andata a marito e sogiunse che ben sapeva\nquante e quali beffe le maritate ancora facessero a' mariti.\nMa lasciando stare la prima parte, che è opera fanciullesca,\nreputo che la seconda debbia esser piacevole a ragionarne, e\nper ciò voglio che domane si dica, poi che donna Licisca\ndata ce n'ha cagione, delle beffe le quali o per amore o per\nsalvamento di loro le donne hanno già fatte a' lor mariti,\nsenza essersene essi o avveduti o no.–",
                                    "Il ragionare di sì fatta materia pareva a alcuna delle\ndonne che male a lor si convenisse, e pregavanlo che mutasse\nla proposta già detta; alle quali il re rispose:–Donne, io\nconosco ciò che io ho imposto non meno che facciate voi, e\nda imporlo non mi poté istorre quello che voi mi volete\nmostrare, pensando che il tempo è tale che, guardandosi e\ngli uomini e le donne d'operar disonestamente, ogni\nragionare è conceduto. Or non sapete voi che, per la\nperversità di questa stagione, li giudici hanno lasciati i\ntribunali? le leggi, così le divine come le umane, tacciono?\ne ampia licenzia per conservar la vita è conceduta a\nciascuno? Per che, se alquanto s'allarga la vostra onestà\nnel favellare, non per dover con l'opere mai alcuna cosa\nsconcia seguire ma per dar diletto a voi e a altrui, non\nveggio con che argomento da concedere vi possa nello\navvenire riprendere alcuno. Oltre a questo la nostra\nbrigata, dal primo dì infino a questa ora stata onestissima,\nper cosa che detta ci si sia non mi pare che in atto alcuno\nsi sia maculata né si maculerà con l'aiuto di Dio. Appresso,\nchi è colui che non conosca la vostra onestà? La quale non\nche i ragionamenti sollazzevoli ma il terrore della morte\nnon credo che potesse smagare. E a dirvi il vero, chi\nsapesse che voi vi cessaste da queste ciance ragionare\nalcuna volta forse suspicherebbe che voi in ciò foste\ncolpevoli, e per ciò ragionare non ne voleste. Senza che voi\nmi fareste un bello onore, essendo io stato ubidente a\ntutti, e ora, avendomi vostro re fatto, mi voleste la legge\nporre in mano, e di quello non dire che io avessi imposto.\nLasciate adunque questa suspizione più atta a' cattivi animi\nche a' nostri, e con la buona ventura pensi ciascuna di\ndirla bella.–Quando le donne ebbero udito questo, dissero\nche così fosse come gli piacesse: per che il re per infino a\nora di cena di fare il suo piacere diede licenzia a\nciascuno.",
                                    "Era ancora il sole molto alto, per ciò che il ragionamento\nera stato brieve: per che, essendosi Dioneo con gli altri\ngiovani messo a giucare a tavole, Elissa, chiamate l'altre\ndonne da una parte, disse:–Poi che noi fummo qui, ho io\ndisiderato di menarvi in parte assai vicina di questo luogo,\ndove io non credo che mai alcuna fosse di voi, e chiamavisi\nla Valle delle Donne, né ancora vidi tempo da potervi quivi\nmenare se non oggi, sì è alto ancora il sole: e per ciò, se\ndi venirvi vi piace, io non dubito punto che quando vi\nsarete non siate contentissime d'esservi state.–",
                                    "Le donne risposono che erano apparecchiate; e chiamata una\ndelle lor fanti, senza farne alcuna cosa sentire a' giovani,\nsi misero in via: né guari più d'un miglio furono andate,\nche alla Valle delle Donne pervennero. Dentro dalla quale\nper una via assai stretta, dall'una delle parti della qual è\nun chiarissimo fiumicello, entrarono, e viderla tanto bella\ne tanto dilettevole, e spezialmente in quel tempo che era il\ncaldo grande, quanto più si potesse divisare. E secondo che\nalcuna di lor poi mi ridisse, il piano, che nella valle era,\ncosì era ritondo come se a sesta fosse stato fatto,\nquantunque artificio della natura e non manual paresse: e\nera di giro poco più che un mezzo miglio, intorniato di sei\nmontagnette di non troppa altezza, e in su la sommità di\nciascuna si vedeva un palagio quasi in forma fatto d'un bel\ncastelletto.",
                                    "Le piagge delle quali montagnette così digradando giuso\nverso il pian discendevano, come ne' teatri veggiamo dalla\nlor sommità i gradi infino all'infimo venire successivamente\nordinati, sempre ristrignendo il cerchio loro. E erano\nqueste piagge, quante alla piaga del mezzogiorno ne\nriguardavano, tutte di vigne, d'ulivi, di mandorli, di\nciriegi, di fichi e d'altre maniere assai d'albori\nfruttiferi piene senza spanna perdersene. Quelle le quali il\ncarro di tramontana guardava, tutte eran boschetti di\nquerciuoli, di frassini e d'altri arberi verdissimi e ritti\nquanto più esser poteano. Il piano appresso, senza aver più\nentrate che quella donde le donne venute v'erano, era pieno\nd'abeti, di cipressi, d'allori e d'alcun pini sì ben\ncomposti e sì bene ordinati, come se qualunque è di ciò il\nmigliore artefice gli avesse piantati: e fra essi poco sole\no niente, allora che egli era alto, entrava infino al suolo,\nil quale era tutto un prato d'erba minutissima e piena di\nfiori porporini e d'altri.",
                                    "E oltre a questo, quel che non meno di diletto che altro\nporgeva era un fiumicello il quale d'una delle valli, che\ndue di quelle montagnette dividea, cadeva giù per balzi di\npietra viva, e cadendo faceva un romore a udire assai\ndilettevole, e sprizzando pareva da lungi ariento vivo che\nd'alcuna cosa premuta minutamente sprizzasse; e come giù al\npiccol pian pervenia, così quivi in un bel canaletto\nraccolta infino al mezzo del piano velocissima discorreva, e\nivi faceva un piccol laghetto, quale talvolta per modo di\nvivaio fanno ne' lor giardini i cittadini che di ciò hanno\ndestro. E era questo laghetto non più profondo che sia una\nstatura d'uomo infino al petto lunga; e senza avere in sé\nmistura alcuna, chiarissimo il suo fondo mostrava esser\nd'una minutissima ghiaia, la quale tutta, chi altro non\navesse avuto a fare, avrebbe volendo potuta annoverare; né\nsolamente nell'acqua vi si vedeva il fondo riguardando, ma\ntanto pesce in qua e in là andar discorrendo, che oltre al\ndiletto era una maraviglia; né da altra ripa era chiuso che\ndal suolo del prato, tanto dintorno a quel più bello quanto\npiù dell'umido sentiva di quello. L'acqua la quale alla sua\ncapacità soprabondava un altro canaletto ricevea, per lo\nqual fuori del valloncello uscendo, alle parti più basse se\nne correva.",
                                    "In questo adunque venute le giovani donne, poi che per\ntutto riguardato ebbero e molto commendato il luogo, essendo\nil caldo grande e vedendosi il pelaghetto davanti e senza\nalcun sospetto d'esser vedute, diliberaron di volersi\nbagnare. E comandato alla lor fante che sopra la via per la\nquale quivi s'entrava dimorasse e guardasse se alcun venisse\ne loro il facesse sentire, tutte e sette si spogliarono e\nentrarono in esso, il quale non altramenti li lor corpi\ncandidi nascondeva che farebbe una vermiglia rosa un sottil\nvetro. Le quali essendo in quello, né per ciò alcuna\nturbazion d'acqua nascendone, cominciarono come potevano a\nandare in qua in là di dietro a' pesci, i quali male avevan\ndove nascondersi, e a volerne con esso le mani pigliare. E\npoi che in così fatta festa, avendone presi alcuni, dimorate\nfurono alquanto, uscite di quello si rivestirono e senza\npoter più commendare il luogo che commendato l'avessero,\nparendo lor tempo da dover tornar verso casa, con soave\npasso, molto della bellezza del luogo parlando, in cammino\nsi misero.",
                                    "E al palagio giunte a assai buona ora, ancora quivi\ntrovarono i giovani giucando dove lasciati gli aveano; alli\nquali Pampinea ridendo disse:–Oggi vi pure abbiam noi\ningannati.–",
                                    "–E come?–disse Dioneo–cominciate voi prima a far de'\nfatti che a dir delle parole?–",
                                    "Disse Pampinea:–Signor nostro, sì–, e distesamente gli\nnarrò donde venivano e come era fatto il luogo e quanto di\nquivi distante e ciò che fatto avevano.",
                                    "Il re, udendo contare la bellezza del luogo, disideroso di\nvederlo, prestamente fece comandar la cena: la qual poi che\ncon assai piacer di tutti fu fornita, li tre giovani con li\nlor famigliari, lasciate le donne, se n'andarono a questa\nvalle, e ogni cosa considerata, non essendovene alcuno di\nloro stato mai più, quella per una delle belle cose del\nmondo lodarono. E poi che bagnati si furono e rivestiti, per\nciò che troppo tardi si faceva, tornarono a casa, dove\ntrovarono le donne che facevano una carola a un verso che\nfacea la Fiammetta; e con loro, fornita la carola, entrati\nin ragionamenti della Valle delle Donne, assai di bene e di\nlode ne dissero. Per la qual cosa il re, fattosi venire il\nsiniscalco, gli comandò che la seguente mattina là facesse\nche fosse apparecchiato e portatovi alcun letto se alcun\nvolesse o dormire o giacersi di meriggiana. Appresso questo,\nfatto venir de' lumi e vino e confetti e alquanto\nriconfortatisi, comandò che ogn'uomo fosse in sul ballare; e\navendo per suo volere Panfilo una danza presa, il re\nrivoltatosi verso Elissa le disse piacevolemente:–Bella\ngiovane, tu mi facesti oggi onore della corona, e io il\nvoglio questa sera a te fare della canzone; e per ciò una fa\nche ne dichi qual più ti piace.–",
                                    "A cui Elissa sorridendo rispose che volentieri, e con soave\nvoce incominciò in cotal guisa:",
                                    "Poi che con un sospiro assai pietoso Elissa ebbe alla sua\ncanzon fatta fine, ancor che tutti si maravigliasser di tali\nparole, niuno per ciò ve n'ebbe che potesse avvisare che di\ncosì cantare le fosse cagione. Ma il re, che in buona\ntempera era, fatto chiamar Tindaro, gli comandò che fuori\ntraesse la sua cornamusa, al suono della quale esso fece\nfare molte danze; ma essendo già molta parte di notte\npassata, a ciascun disse ch'andasse a dormire."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "Amor, s'io posso uscir de' tuoi artigli,",
                                                "appena creder posso",
                                                "che alcuno altro uncin mai più mi pigli."
                                            ]
                                        },
                                        {
                                            "l": [
                                                "Io entrai giovinetta en la tua guerra,",
                                                "quella credendo somma e dolce pace,",
                                                "e ciascuna mia arma posi in terra,",
                                                "come sicuro chi si fida face:",
                                                "tu, disleal tiranno, aspro e rapace,",
                                                "tosto mi fosti adosso",
                                                "con le tue armi e co' crudel roncigli."
                                            ]
                                        },
                                        {
                                            "l": [
                                                "Poi, circundata delle tue catene,",
                                                "a quel che nacque per la morte mia,",
                                                "piena d'amare lagrime e di pene",
                                                "presa mi desti, e hammi in sua balia;",
                                                "e è sì cruda la sua signoria,",
                                                "che giammai non l'ha mosso",
                                                "sospir né pianto alcun che m'asottigli."
                                            ]
                                        },
                                        {
                                            "l": [
                                                "Li prieghi miei tutti glien porta il vento:",
                                                "nullo n'ascolta né ne vuole udire,",
                                                "per che ognora cresce il mio tormento,",
                                                "onde 'l viver m'è noia né so morire.",
                                                "Deh! dolgati, signor, del mio languire,",
                                                "fa tu quel ch'io non posso:",
                                                "dalmi legato dentro a' tuoi vincigli."
                                            ]
                                        },
                                        {
                                            "l": [
                                                "Se questo far non vuogli, almeno sciogli",
                                                "i legami annodati da speranza.",
                                                "Deh! io ti priego, signor, che tu vogli;",
                                                "ché, se tu 'l fai, ancor porto fidanza",
                                                "di tornar bella qual fu mia usanza,",
                                                "e, il dolor rimosso,",
                                                "di bianchi fiori ornarmi e di vermigli."
                                            ]
                                        }
                                    ]
                                }
                            }
                        ]
                    },
                    {
                        "@n": "Settima giornata",
                        "argument": {
                            "p": "FINISCE LA SESTA GIORNATA DEL DECAMERON: INCOMINCIA LA SETTIMA, NELLA QUALE, SOTTO IL REGGIMENTO DI DIONEO, SI RAGIONA DELLE BEFFE, LE QUALI O PER AMORE O PER SALVAMENTO DI LORO LE DONNE HANNO GIÀ FATTE A' SUOI MARITI, SENZA ESSERSENE AVVEDUTI O SÌ."
                        },
                        "div2": [
                            {
                                "@n": "Introduzione",
                                "p": [
                                    "Ogni stella era già delle parti d'oriente fuggita, se non\nquella sola la qual noi chiamiamo Lucifero che ancora luceva\nnella biancheggiante aurora, quando il siniscalco levatosi\ncon una gran salmeria n'andò nella Valle delle Donne per\nquivi disporre ogni cosa secondo l'ordine e il comandamento\navuto dal suo signore. Appresso alla quale andata non stette\nguari a levarsi il re, il quale lo strepito de' caricanti e\ndelle bestie aveva desto; e levatosi fece le donne e'\ngiovani tutti parimente levare. Né ancora spuntavano li\nraggi del sole ben bene, quando tutti entrarono in cammino;\nné era ancora lor paruto alcuna volta tanto gaiamente cantar\ngli usignuoli e gli altri uccelli, quanto quella mattina\npareva; da' canti de' quali accompagnati infino nella Valle\ndelle Donne n'andarono, dove da molti più ricevuti, parve\nloro che essi della loro venuta si rallegrassero. Quivi\nintorniando quella e riproveggendo tutta da capo, tanto\nparve loro più bella che il dì passato, quanto l'ora del dì\nera più alla bellezza di quella conforme. E poi che col buon\nvino e co' confetti ebbero il digiun rotto, acciò che di\ncanto non fossero dagli uccelli avanzati, cominciarono a\ncantare e la valle insieme con essoloro, sempre quelle\nmedesime canzoni dicendo che essi dicevano; alle quali tutti\ngli uccelli, quasi non volessono esser vinti, dolci e nuove\nnote aggiugnevano.",
                                    "Ma poi che l'ora del mangiar fu venuta, messe le tavole\nsotto i vivaci albori e agli altri belli arbori vicine, al\nbel laghetto, come al re piacque, così andarono a sedere; e,\nmangiando, i pesci notar vedean per lo lago a grandissime\nschiere: il che, come di riguardare, così talvolta dava\ncagione di ragionare. Ma poi che venuta fu la fine del\ndesinare e le vivande e le tavole furon rimosse, ancora più\nlieti che prima cominciarono a cantare. Quindi, essendo in\npiù luoghi per la piccola valle fatti letti e tutti dal\ndiscreto siniscalco di sarge francesche e di capoletti\nintorniati e chiusi, con licenzia del re, a cui piacque, si\npoté andare a dormire; e chi dormir non volle, degli altri\nloro diletti usati pigliar poteva a suo piacere. Ma venuta\ngià l'ora che tutti levati erano e tempo era da riducersi a\nnovellare, come il re volle, non guari lontani al luogo dove\nmangiato aveano, fatti in su l'erba tappeti distendere e\nvicini al lago a seder postisi, comandò il re a Emilia che\ncominciasse; la quale lietamente così cominciò a dir\nsorridendo."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Gianni Lotteringhi ode di notte toccar l'uscio suo; desta\nla moglie, e ella gli fa accredere che egli è la fantasima;\nvanno a incantare con una orazione, e il picchiare si\nrimane."
                                    }
                                },
                                "p": [
                                    "–Signor mio, a me sarebbe stato carissimo, quando stato\nfosse piacere a voi, che altra persona che io avesse a così\nbella materia, come è quella di che parlar dobbiamo, dato\ncominciamento; ma poi che egli v'agrada che io tutte l'altre\nassicuri, e io il farò volentieri. E ingegnerommi carissime\ndonne, di dir cosa che vi possa essere utile nell'avvenire,\nper ciò che, se così son l'altre come io paurose e\nmassimamente della fantasima (la quale sallo Iddio che io\nnon so che cosa si sia né ancora alcuna trovai che 'l\nsapesse, come che tutte ne temiamo igualmente), a quella\ncacciar via quando da voi venisse, notando bene la mia\nnovella, potrete una santa e buona orazione e molto a ciò\nvalevole apparare.",
                                    "Egli fu già in Firenze nella contrada di San Brancazio uno\nstamaiuolo, il quale fu chiamato Gianni Lotteringhi, uomo\npiù avventurato nella sua arte che savio in altre cose, per\nciò che, tenendo egli del semplice, era molto spesso fatto\ncapitano de' laudesi di Santa Maria Novella, e aveva a\nritenere la scuola loro, e altri così fatti uficetti aveva\nassai sovente, di che egli da molto più si teneva: e ciò gli\navveniva per ciò che egli molto spesso, sì come agiato uomo,\ndava di buone pietanze a' frati. Li quali, per ciò che qual\ncalze e qual cappa e quale scapolare ne traevano spesso,\ngl'insegnavano di buone orazioni e davangli il paternostro\nin volgare e la canzone di santo Alesso e il lamento di san\nBernardo e la lauda di donna Matelda e cotali altri\nciancioni, li quali egli avea molto cari e tutti per la\nsalute dell'anima sua se gli serbava molto diligentemente.",
                                    "Ora aveva costui una bellissima donna e vaga per moglie, la\nquale ebbe nome monna Tessa e fu figliuola di Mannuccio\ndalla Cuculia, savia e avveduta molto; la quale, conoscendo\nla semplicità del marito, essendo innamorata di Federigo di\nNeri Pegolotti, il quale bello e fresco giovane era, e egli\ndi lei, ordinò con una sua fante che Federigo le venisse a\nparlare a un luogo molto bello che il detto Gianni aveva in\nCamerata, al quale ella si stava tutta la state; e Gianni\nalcuna volta vi veniva a cenare e a albergo, e la mattina se\nne tornava a bottega e talora a' laudesi suoi. Federigo, che\nciò senza modo disiderava, preso tempo un dì che imposto gli\nfu, in sul vespro se n'andò là sù e, non venendovi la sera\nGianni, a grande agio e con molto piacere cenò e albergò con\nla donna; e ella standogli in braccio la notte gl'insegnò da\nsei delle laude del suo marito. Ma non intendendo essa che\nquesta fossi così l'ultima volta come stata era la prima né\nFederigo altressì, acciò che ogni volta non convenisse che\nla fante avesse a andar per lui, ordinarono insieme a questo\nmodo: che egli ognindì, quando andasse o tornasse da un suo\nluogo che alquanto più suso era, tenesse mente in una vigna\nla quale allato alla casa di lei era e egli vedrebbe un\nteschio d'asino in su un palo di quegli della vigna: il\nquale quando col muso volto vedesse verso Firenze,\nsicuramente e senza alcun fallo la sera di notte se ne\nvenisse a lei, e se non trovasse l'uscio aperto pianamente\npicchiasse tre volte e ella gli aprirebbe; e quando vedesse\nil muso del teschio volto verso Fiesole, non vi venisse per\nciò che Gianni vi sarebbe. E in questa maniera faccendo\nmolte volte insieme si ritrovarono.",
                                    "Ma tra l'altre volte una avvenne che, dovendo Federigo\ncenare con monna Tessa, avendo ella fatti cuocere due grossi\ncapponi, avvenne che Gianni, che venire non vi doveva, molto\ntardi vi venne: di che la donna fu molto dolente, e egli e\nella cenarono un poco di carne salata che da parte aveva\nfatta lessare. E alla fante fece portare in una tovagliuola\nbianca i due capponi lessi e molte vuova fresche e un fiasco\ndi buon vino in un suo giardino, nel quale andar si potea\nsenza andar per la casa e dove ella era usa di cenare con\nFederigo alcuna volta, e dissele che a piè d'un pesco che\nera allato a un pratello quelle cose ponesse. E tanto fu il\ncruccio che ella ebbe, che ella non si ricordò di dire alla\nfante che tanto aspettasse che Federigo venisse e dicessegli\nche Gianni v'era e che egli quelle cose dell'orto prendesse.\nPer che, andatisi ella e Gianni a letto, e similmente la\nfante, non stette guari che Federigo venne e toccò una volta\npianamente la porta, la quale sì vicina alla camera era, che\nGianni incontanente il sentì, e la donna altressì; ma, acciò\nche Gianni nulla suspicar potesse di lei, di dormire fece\nsembiante.",
                                    "E stando un poco, Federigo picchiò la seconda volta: di che\nGianni maravigliandosi punzechiò un poco la donna e disse:\n“Tessa, odi tu quel ch'io? E' pare che l'uscio nostro sia\ntocco.”",
                                    "La donna, che molto meglio di lui udito l'avea, fece vista\ndi svegliarsi, e disse: “Come di'? eh?”",
                                    "“Dico” disse Gianni “ch'e' pare che l'uscio nostro sia\ntocco.”",
                                    "Disse la donna: “Tocco? Oimè, Gianni mio or non sai tu\nquello ch'egli è? Egli è la fantasima, della quale io ho\navuta a queste notti la maggior paura che mai s'avesse, tale\nche, come io sentita l'ho, ho messo il capo sotto né mai ho\navuto ardir di trarlo fuori sì è stato dì chiaro.”",
                                    {
                                        "foreign": {
                                            "@lang": "lat",
                                            "#text": "Te lucis"
                                        },
                                        "emph": "'ntemerata",
                                        "#text": "Disse allora Gianni: “Va, donna, non aver paura se ciò è,\nché io dissi dianzi il  e la  e\ntante altre buone orazioni, quando a letto ci andammo, e\nanche segnai il letto di canto in canto al nome del Patre e\ndel Filio e dello Spirito Sancto, che temere non ci bisogna:\nché ella non ci può, per potere ch'ella abbia, nuocere.”"
                                    },
                                    "La donna, acciò che Federigo per avventura altro sospetto\nnon prendesse e con lei si turbasse, diliberò del tutto di\ndoversi levare e di fargli sentire che Gianni v'era; e disse\nal marito: “Bene sta, tu dì tue parole tu; io per me non mi\nterrò mai salva né sicura se noi non la 'ncantiamo, poscia\nche tu ci se'.”",
                                    "Disse Gianni: “O come s'incanta ella?”",
                                    "Disse la donna: “Ben la so io incantare, ché l'altrieri,\nquando io andai a Fiesole alla perdonanza, una di quelle\nromite, che è, Gianni mio, pur la più santa cosa che Iddio\ntel dica per me, vedendomene così paurosa, m'insegnò una\nsanta e buona orazione e disse che provata l'avea più volte\navanti che romita fosse, e sempre l'era giovato. Ma sallo\nIddio che io non avrei mai avuto ardire d'andare sola a\nprovarla; ma ora che tu ci se', io voi che noi andiamo a\nincantarla.”",
                                    "Gianni disse che molto gli piacea; e levatisi se ne vennero\namenduni pianamente all'uscio, al quale ancor di fuori\nFederigo, già sospettando, aspettava; e giunti quivi, disse\nla donna a Gianni: “Ora sputerai, quando io il ti dirò.”",
                                    "Disse Gianni: “Bene.”",
                                    "E la donna cominciò l'orazione e disse: “Fantasima,\nfantasima che di notte vai, a coda ritta ci venisti, a coda\nritta te n'andrai: va nell'orto, a piè del pesco grosso\ntroverai unto bisunto e cento cacherelli della gallina mia:\npon bocca al fiasco e vatti via, e non far mal né a me né a\nGianni mio”, e così detto, disse al marito: “Sputa,\nGianni” e Gianni sputò.",
                                    "E Federigo, che di fuori era e questo udiva, già di gelosia\nuscito, con tutta la malinconia aveva sì gran voglia di\nridere, che scoppiava e pianamente, quando Gianni sputava,\ndiceva: “denti.” La donna, poi che in questa guisa ebbe\ntre volte incantata la fantasima, a letto se ne tornò col\nmarito.",
                                    "Federigo, che con lei di cenar s'aspettava, non avendo\ncenato e avendo bene le parole della orazione intese se\nn'andò nell'orto e a piè del pesco grosso trovati i due\ncapponi e 'l vino e l'uova a casa se ne gli portò e cenò a\ngrande agio; e poi dell'altre volte ritrovandosi con la\ndonna, molto di questa incantazione rise con essolei.",
                                    "Vera cosa è che alcuni dicono che la donna aveva ben volto\nil teschio dello asino verso Fiesole, ma un lavoratore per\nla vigna passando v'aveva entro dato d'un bastone e fattol\ngirare intorno intorno, e era rimaso volto verso Firenze, e\nper ciò Federigo, credendo esser chiamato, v'era venuto; e\nche la donna aveva fatta l'orazione in questa guisa:\n“Fantasima, fantasima, fatti con Dio, ché la testa\ndell'asino non vols'io, ma altri fu, che tristo il faccia\nIddio, e io son qui con Gianni mio”; per che, andatosene,\nsenza albergo e senza cena era rimaso. Ma una mia vicina, la\nquale è una donna molto vecchia, mi dice che l'una e l'altra\nfu vera, secondo che ella aveva, essendo fanciulla, saputo;\nma che l'ultimo non a Gianni Lotteringhi era avvenuto, ma a\nuno che si chiamò Gianni di Nello, che stava in Porta San\nPiero, non meno sofficiente lavacecia che fosse Gianni\nLotteringhi. E per ciò, donne mie care, nella vostra\nelezione sta di torre qual più vi piace delle due, o volete\namendune: elle hanno grandissima virtù a così fatte cose,\ncome per esperienzia avete udito: apparatele, e potravvi\nancor giovare.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Peronella mette un suo amante in un doglio tornando il\nmarito a casa; il quale avendo il marito venduto, ella dice\nche venduto l'ha a uno che dentro v'è a vedere se saldo gli\npare: il quale, saltatone fuori, il fa radere al marito e\npoi portarsenelo a casa sua."
                                    }
                                },
                                "p": [
                                    "Con grandissime risa fu la novella d'Emilia ascoltata e\nl'orazione per buona e per santa commendata da tutti; la\nquale al suo fine venuta essendo, comandò il re a Filostrato\nche seguitasse; il quale incominciò:",
                                    "–Carissime donne mie, elle son tante le beffe che gli\nuomini vi fanno, e spezialmente i mariti, che, quando alcuna\nvolta avviene che donna niuna alcuna al marito ne faccia,\nvoi non dovreste solamente esser contente che ciò fosse\navvenuto o di risaperlo o d'udirlo dire a alcuno, ma il\ndovreste voi medesime andar dicendo per tutto, acciò che per\ngli uomini si conosca che, se essi sanno, e le donne d'altra\nparte anche sanno: il che altro che utile esser non vi può,\nper ciò che, quando alcun sa che altri sappia, egli non si\nmette troppo leggiermente a volerlo ingannare. Chi dubita\ndunque che ciò che oggi intorno a questa materia diremo,\nessendo risaputo dagli uomini, non fosse lor grandissima\ncagione di raffrenamento al beffarvi, conoscendo che voi\nsimilemente, volendo, ne sapreste beffare? È adunque mia\nintenzion di dirvi ciò che una giovinetta, quantunque di\nbassa condizione fosse, quasi in un momento di tempo per\nsalvezza di sé al marito facesse.",
                                    "Egli non è ancora guari che in Napoli un povero uomo prese\nper moglie una bella e vaga giovinetta chiamata Peronella, e\nesso con l'arte sua, che era muratore, e ella filando,\nguadagnando assai sottilmente, la lor vita reggevano come\npotevano il meglio. Avvenne che un giovane de' leggiadri,\nveggendo un giorno questa Peronella e piacendogli molto,\ns'innamorò di lei: e tanto in un modo e in uno altro la\nsollicitò, che con essolei si dimesticò. E a potere essere\ninsieme presero tra sé questo ordine: che, con ciò fosse\ncosa che il marito di lei si levasse ogni mattina per tempo\nper andare a lavorare o a trovar lavorio, che il giovane\nfosse in parte che uscir lo vedesse fuori; e essendo la\ncontrada, che Avorio si chiama, molto solitaria dove stava,\nuscito lui, egli in casa di lei se n'entrasse: e così molte\nvolte fecero.",
                                    "Ma pur trall'altre avvenne una mattina che, essendo il\nbuono uomo fuori uscito e Giannello Scrignario, ché così\naveva nome il giovane, entratogli in casa e standosi con\nPeronella, dopo alquanto, dove in tutto il dì tornar non\nsoleva, a casa se ne tornò; e trovato l'uscio serrato\ndentro, picchiò e dopo 'l picchiare cominciò seco a dire:\n“O Iddio, lodato sia tu sempre, ché, benché tu m'abbi fatto\npovero, almeno m'hai tu consolato di buona e d'onesta\ngiovane di moglie! Vedi come ella tosto serrò l'uscio\ndentro, come io ci usci', acciò che alcuna persona entrar\nnon ci potesse che noia le desse.”",
                                    "Peronella, sentito il marito, ché al modo del picchiare il\nconobbe, disse: “Oimè! Giannel mio, io son morta, ché ecco\nil marito mio, che tristo il faccia Iddio, che ci tornò: e\nnon so che questo si voglia dire, ché egli non ci tornò mai\npiù a questa otta: forse che ti vide egli quando tu\nc'entrasti! Ma per l'amore di Dio, come che il fatto sia,\nentra in cotesto doglio che tu vedi costì, e io gli andrò a\naprire, e veggiamo quello che questo vuol dire di tornare\nstamane così tosto a casa.”",
                                    "Giannello prestamente entrò nel doglio, e Peronella andata\nall'uscio aprì al marito e con un mal viso disse: “Ora\nquesta che novella è, che tu così tosto torni a casa\nstamane? Per quello che mi paia vedere, tu non vuogli oggi\nfar nulla, ché io ti veggio tornare co' ferri tuoi in mano:\ne se tu fai così, di che viverem noi? onde avrem noi del\npane? Credi tu che io sofferi che tu m'impegni la\ngonnelluccia e gli altri miei pannicelli, che non fo il dì e\nla notte altro che filare, tanto che la carne mi s'è\nspiccata dall'unghia, per potere almeno aver tanto olio, che\nn'arda la nostra lucerna? Marito, marito, egli non ci ha\nvicina che non se ne maravigli e che non facci beffe di me,\ndi tanta fatica quanta è quella che io duro: e tu mi torni a\ncasa colle mani spenzolate quando tu dovresti essere a\nlavorare.” E così detto, incominciò a piagnere e a dir da\ncapo: “Oimè, lassa me, dolente me, in che mal'ora nacqui,\nin che mal punto ci venni! ché avrei potuto avere un giovane\ncosì da bene e nol volli, per venire a costui che non pensa\ncui egli s'ha menata a casa! L'altre si danno buon tempo\ncogli amanti loro, e non ce n'ha niuna che non abbia chi due\no chi tre, e godono e mostrano a' mariti la luna per lo\nsole; e io, misera me! perché son buona e non attendo a così\nfatte novelle, ho male e mala ventura: io non so perché io\nnon mi pigli di questi amanti come fanno l'altre! Intendi\nsanamente, marito mio, che se io volessi far male, io\ntroverrei ben con cui, ché egli ci son de' ben leggiadri che\nm'amano e voglionmi bene e hannomi mandato proferendo\ndimolti denari, o voglio io robe o gioie, né mai mel\nsofferse il cuore, per ciò che io non fui figliuola di donna\nda ciò: e tu mi torni a casa quando tu dei essere a\nlavorare!”",
                                    "Disse il marito: “Deh! donna, non ti dar malinconia, per\nDio! egli è il vero che io andai per lavorare, ma egli\nmostra che tu nol sappi, come io medesimo nol sapeva. Egli è\noggi la festa di santo Galeone e non si lavora, e per ciò mi\nsono tornato a questa ora a casa; ma io ho nondimeno\nproveduto e trovato modo che noi avremo del pane per più\nd'un mese, ché io ho venduto a costui, che tu vedi qui con\nmeco, il doglio, il qual tu sai che già è cotanto ha tenuta\nla casa impacciata; e dammene cinque gigliati.”",
                                    "Disse allora Peronella: “E tutto questo è del dolor mio:\ntu, che se' uomo e vai attorno e dovresti sapere delle cose\ndel mondo, hai venduto un doglio cinque gigliati, il quale\nio feminella che non fu' mai appena fuor dell'uscio,\nveggendo lo 'mpaccio che in casa ci dava, l'ho venduto sette\na un buono uomo, il quale, come tu qui tornasti, v'entrò\ndentro per vedere se saldo fosse.”",
                                    "Quando il marito udì questo, fu più che contento e disse a\ncolui che venuto era per esso: “Buono uomo, vatti con Dio,\nché tu odi che mia mogliere l'ha venduto sette, dove tu non\nme ne davi altro che cinque.”",
                                    "Il buono uom disse: “In buona ora sia!” e andossene.",
                                    "E Peronella disse al marito: “Vien sù tu, poscia che tu ci\nse', e vedi con lui insieme i fatti nostri.”",
                                    "Giannello, il quale stava con gli orecchi levati per vedere\nse d'alcuna cosa gli bisognasse temere o provedersi, udite\nle parole di Peronella, prestamente si gittò fuor del\ndoglio; e quasi niente sentito avesse della tornata del\nmarito, cominciò a dire: “Dove se', buona donna?”",
                                    "Al quale il marito, che già veniva, disse: “Eccomi, che\ndomandi tu?”",
                                    "Disse Giannello: “Qual se' tu? Io vorrei la donna con la\nquale io feci il mercato di questo doglio.”",
                                    "Disse il buono uomo: “Fate sicuramente meco, ché io son\nsuo marito.”",
                                    "Disse allora Giannello: “Il doglio mi par ben saldo, ma\negli mi pare che voi ci abbiate tenuta entro feccia, ché\negli è tutto impastricciato di non so che cosa sì secca, che\nio non ne posso levar con l'unghie, e però io nol torrei se\nio nol vedessi prima netto.”",
                                    "Disse allora Peronella: “No, per quello non rimarrà il\nmercato; mio marito il netterà tutto.”",
                                    "E il marito disse: “Sì bene”, e posti giù i ferri suoi e\nispogliatosi in camiscione, si fece accendere un lume e dare\nuna radimadia e fuvvi entrato dentro e cominciò a radere. E\nPeronella, quasi veder volesse ciò che facesse, messo il\ncapo per la bocca del doglio, che molto grande non era, e\noltre a questo l'un de' bracci con tutta la spalla, cominciò\na dire: “Radi quivi e quivi e anche colà” e “Vedine qui\nrimaso un micolino.”",
                                    "E mentre che così stava e al marito insegnava e ricordava,\nGiannello, il quale appieno non aveva quella mattina il suo\ndisidero ancor fornito quando il marito venne, veggendo che\ncome volea non potea, s'argomentò di fornirlo come potesse;\ne a lei accostatosi, che tutta chiusa teneva la bocca del\ndoglio, e in quella guisa che negli ampi campi gli sfrenati\ncavalli e d'amor caldi le cavalle di Partia assaliscono, a\neffetto recò il giovinil desiderio; il quale quasi in un\nmedesimo punto ebbe perfezione e fu raso il doglio, e egli\nscostatosi e la Peronella tratto il capo del doglio e il\nmarito uscitone fuori.",
                                    "Per che Peronella disse a Giannello: “Te' questo lume,\nbuono uomo, e guata se egli è netto a tuo modo.”",
                                    "Giannello, guardatovi dentro, disse che stava bene e che\negli era contento; e datigli sette gigliati a casa sel fece\nportare.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Frate Rinaldo si giace colla comare; truovalo il marito in\ncamera con lei, e fannogli credere che egli incantava\nvermini al figlioccio."
                                    }
                                },
                                "p": [
                                    "Non seppe sì Filostrato parlare obscuro delle cavalle\npartice, che l'avedute donne non ne ridessono, sembiante\nfaccendo di rider d'altro. Ma poi che il re conobbe la sua\nnovella finita, a Elissa impose che ragionasse; la quale,\ndisposta a ubidire, incominciò:",
                                    "–Piacevoli donne, lo 'ncantar della fantasima d'Emilia\nm'ha fatto tornare alla memoria una novella d'un'altra\nincantagione, la quale, quantunque così bella non sia come\nfu quella, per ciò che altra alla nostra materia non me ne\noccorre al presente, la racconterò.",
                                    "Voi dovete sapere che in Siena fu già un giovane assai\nleggiadro e d'orrevole famiglia, il quale ebbe nome Rinaldo;\ne amando sommamente una sua vicina, e assai bella donna e\nmoglie d'un ricco uomo, e sperando, se modo potesse avere di\nparlarle senza sospetto, dovere aver da lei ogni cosa che\negli disiderasse, non vedendone alcuno e essendo la donna\ngravida, pensossi di volere suo compar divenire: e\naccontatosi col marito di lei, per quel modo che più onesto\ngli parve gliele disse, e fu fatto. Essendo adunque Rinaldo\ndi madonna Agnesa divenuto compare e avendo alquanto\nd'albritrio più colorato di poterle parlare, assicuratosi,\nquello della sua intenzione con parole le fece conoscere che\nella molto davanti negli atti degli occhi suoi avea\nconosciuto: ma poco per ciò gli valse, quantunque d'averlo\nudito non dispiacesse alla donna.",
                                    "Addivenne non guari poi, che che si fosse la ragione, che\nRinaldo si rendé frate, e chente che egli trovasse la\npastura egli perseverò in quello. E avvegna che egli\nalquanto, di que' tempi che frate si fece, avesse dall'un\nde' lati posto l'amore che alla sua comar portava e certe\naltre sue vanità, pure in processo di tempo, senza lasciar\nl'abito, se le riprese; e cominciò a dilettarsi d'apparere e\ndi vestir di buon panni e d'essere in tutte le sue cose\nleggiadretto e ornato e a fare delle canzoni e de' sonetti e\ndelle ballate e a cantare, e tutto pieno d'altre cose a\nqueste simili.",
                                    "Ma che dico io di frate Rinaldo nostro di cui parliamo?\nQuali son quegli che così non facciano? Ahi vitupero del\nguasto mondo! Essi non si vergognano d'apparir grassi,\nd'apparir coloriti nel viso, d'apparir morbidi ne'\nvestimenti e in tutte le cose loro, e non come colombi ma\ncome galli tronfi colla cresta levata pettoruti procedono: e\nche è peggio (lasciamo stare d'aver le lor celle piene\nd'alberelli di lattovari e d'unguenti colmi, di scatole di\nvarii confetti piene, d'ampolle e di guastadette con acque\nlavorate e con oli, di bottacci di malvagia e di greco e\nd'altri vini preziosissimi traboccanti, in tanto che non\ncelle di frati ma botteghe di speziali o d'unguentarii\nappaiono più tosto a' riguardanti) essi non si vergognano\nche altri sappia loro esser gottosi, e credonsi che altri\nnon conosca e sappia che i digiuni assai, le vivande grosse\ne poche e il viver sobriamente faccia gli uomini magri e\nsottili e il più sani; e se pure infermi ne fanno, non\nalmeno di gotte gl'infermano, alle quali si suole per\nmedicina dare la castità e ogn'altra cosa a vita di modesto\nfrate appartenente. E credonsi che altri non conosca, oltra\nla sottil vita, le vigilie lunghe, l'orare e il\ndisciplinarsi dover gli uomini pallidi e afflitti rendere, e\nche né san Domenico né san Francesco, senza aver quatro\ncappe per uno, non di tintillani né d'altri panni gentili ma\ndi lana grossa fatti e di natural colore, a cacciare il\nfreddo e non a apparere si vestissero. Alle quali cose Iddio\nprovega, come all'anime de' semplici che gli nutricano fa\nbisogno.",
                                    "Così adunque ritornato frate Rinaldo ne' primi appetiti,\ncominciò a visitare molto spesso la comare; e cresciutagli\nbaldanza, con più instanzia che prima non faceva la cominciò\na sollicitare a quello che egli di lei disiderava. La buona\ndonna, veggendosi molto sollicitare e parendole frate\nRinaldo forse più bello che non pareva, essendo un dì molto\nda lui infestata a quello ricorse che fanno tutte quelle che\nvoglia hanno di concedere quello che è addimandato, e disse:\n“Come, frate Rinaldo, o fanno così fatte cose i frati?”",
                                    "A cui frate Rinaldo rispose: “Madonna, qualora io avrò\nquesta cappa fuor di dosso, che me la traggo molto\nagevolmente, io vi parrò uno uomo fatto come gli altri e non\nfrate.”",
                                    "La donna fece bocca da ridere e disse: “Oimè trista! voi\nsiete mio compare: come si farebbe questo? Egli sarebbe\ntroppo gran male, e io ho molte volte udito che egli è\ntroppo gran peccato: e per certo, se ciò non fosse, io farei\nciò che voi voleste.”",
                                    "A cui frate Rinaldo disse: “Voi siete una sciocca se per\nquesto lasciate. Io non dico che non sia peccato, ma de'\nmaggiori perdona Iddio a chi si pente. Ma ditemi: chi è più\nparente del vostro figliuolo, o io che il tenni a battesimo\no vostro marito che il generò?”",
                                    "La donna rispose: “È più suo parente mio marito.”",
                                    "“E voi dite il vero, “ disse il frate “e vostro marito\nnon si giace con voi?”",
                                    "“Mai sì” rispose la donna.",
                                    "“Adunque” disse il frate “e io, che son men parente di\nvostro figliuolo che non è vostro marito, così mi debbo\npoter giacere con voi come vostro marito.”",
                                    "La donna, che loica non sapeva e di piccola levatura aveva\nbisogno, o credette o fece vista di credere che il frate\ndicesse vero, e rispose: “Chi saprebbe rispondere alle\nvostre savie parole?”; e appresso, non obstante il\ncomparatico, si recò a dover fare i suoi piaceri. Né\nincominciarono per una volta ma sotto la coverta del\ncomparatico avendo più agio, perché la sospezione era\nminore, più e più volte si ritrovarono insieme.",
                                    "Ma tra l'altre una avvenne che, essendo frate Rinaldo\nvenuto a casa la donna e vedendo quivi niuna persona essere\naltri che una fanticella della donna, assai bella e\npiacevoletta, mandato il compagno suo con essolei nel palco\nde' colombi a insegnarle il paternostro, egli colla donna,\nche il fanciullin suo avea per mano, se n'entrarono nella\ncamera e dentro serrati sopra un lettuccio da sedere, che in\nquella era, s'incominciarono a trastullare. E in questa\nguisa dimorando, avvenne che il compar tornò e, senza esser\nsentito da alcuno, fu all'uscio della camera e picchiò e\nchiamò la donna.",
                                    "Madonna Agnesa, questo sentendo, disse: “Io son morta, ché\necco il marito mio: ora sì pure avvedrà egli qual sia la\ncagione della nostra dimestichezza.”",
                                    "Era frate Rinaldo spogliato, cioè senza cappa e senza\nscapolare, in tonicella; il quale questo udendo disse: “Voi\ndite vero: se io fossi pur vestito, qualche modo ci avrebbe;\nma se voi gli aprite e egli mi truovi così, niuna scusa ci\npotrà essere.”",
                                    "La donna, da subito consiglio aiutata, disse: “Or vi\nvestite; e vestito che voi siete, recatevi in braccio vostro\nfiglioccio e ascolterete bene ciò che io gli dirò, sì che le\nvostre parole poi s'accordino colle mie: e lasciate fare a\nme.”",
                                    "Il buono uomo non era ancora ristato di picchiare, che la\nmoglie rispose “Io vengo a te”, e levatasi, con un buon\nviso se n'andò all'uscio della camera e aperselo e disse:\n“Marito mio, ben ti dico che frate Rinaldo nostro compare\nci si venne, e Iddio il ci mandò; ché per certo, se venuto\nnon ci fosse, noi avremmo oggi perduto il fanciul nostro.”",
                                    "Quando il bescio sanctio udì questo, tutto svenne e disse:\n“Come?”",
                                    "“O marido mio, “ disse la donna “e' gli venne dianzi di\nsubito uno sfinimento, che io mi credetti ch'e' fosse morto\ne non sapeva né che mi far né che mi dire, se non che frate\nRinaldo nostro compare ci venne in quella e recatoselo in\ncollo disse: ‘Comare, questi son vermini che egli ha in\ncorpo, gli quali gli s'appressano al cuore e ucciderebbolo\ntroppo bene; ma non abbiate paura, ché io gl'incanterò e\nfarogli morir tutti, e innanzi che io mi parta di qui voi\nvederete il fanciul sano come voi vedeste mai.’ E per ciò\nche tu ci bisognavi per dir certe orazioni, e non ti seppe\ntrovar la fante, sì le fece dire al compagno suo nel più\nalto luogo della nostra casa, e egli e io qua entro ce\nn'entrammo. E per ciò che altri che la madre del fanciullo\nnon può essere a così fatto servigio, perché altri non\nc'impacciasse, qui ci serrammo; e ancora l'ha egli in\nbraccio, e credom'io che egli non aspetti se non che il\ncompagno suo abbia compiuto di dire l'orazioni, e sarebbe\nfatto per ciò che il fanciullo è già tutto tornato in sé.”",
                                    "Il santoccio credendo queste cose, tanto l'affezion del\nfigliuol lo strinse, che egli non pose l'animo allo 'nganno\nfattogli dalla moglie ma gittato un gran sospiro disse: “Io\nil voglio andare a vedere.”",
                                    "Disse la donna: “Non andare, ché tu guasteresti ciò che\ns'è fatto; aspettati, io voglio vedere se tu vi puoi andare\ne chiamerotti.”",
                                    "Frate Rinaldo, che ogni cosa udito avea e erasi rivestito a\nbello agio e avevasi recato il fanciullo in braccio, come\nebbe disposte le cose a suo modo, chiamò: “O comare, non\nsent'io di costà il compare?”",
                                    "Rispose il santoccio: “Messer sì.”",
                                    "“Adunque” disse frate Rinaldo “venite qua”; il\nsantoccio andò là, al quale frate Rinaldo disse: “Tenete il\nvostro figliuolo per la grazia di Dio sano, dove io\ncredetti, ora fu, che voi nol vedeste vivo a vespro; e\nfarete di far porre una statua di cera della sua grandezza a\nlaude di Dio dinanzi alla figura di messer santo Ambruogio,\nper li meriti del quale Idio ve n'ha fatta grazia.”",
                                    "Il fanciullo, veggendo il padre, corse a lui e fecegli\nfesta come i fanciulli piccoli fanno; il quale recatoselo in\nbraccio, lagrimando non altramenti che della fossa il\ntraesse, il cominciò a basciare e a render grazie al suo\ncompare che guerito gliele avea. Il compagno di frate\nRinaldo, che non un paternostro ma forse più di quatro\nn'aveva insegnati alla fanticella e donatale una borsetta di\nrefe bianco la quale a lui aveva donata una monaca e fattala\nsua divota, avendo udito il santoccio alla camera della\nmoglie chiamare, pianamente era venuto in parte della quale\ne vedere e udire ciò che vi si facesse poteva; veggendo la\ncosa in buoni termini, se ne venne giuso e entrato nella\ncamera disse: “Frate Rinaldo, quelle quatro orazioni che\nm'imponeste, io l'ho dette tutte.”",
                                    "A cui frate Rinaldo disse: “Fratel mio, tu hai buona lena\ne hai fatto bene. Io per me, quando mio compar venne, no'\nn'aveva dette che due, ma Domenedio tra per la tua fatica e\nper la mia ci ha fatta grazia che il fanciullo è guerito.”",
                                    "Il santoccio fece venire di buon vini e di confetti e fece\nonore al suo compare e al compagno di ciò che essi avevano\nmaggior bisogno che d'altro; poi, con loro insieme uscito di\ncasa, gli accomandò a Dio, e senza alcuno indugio fatta fare\nla imagine di cera, la mandò a appiccare coll'altre dinanzi\nalla figura di santo Ambruogio, ma non a quel di Melano.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Tofano chiude una notte fuor di casa la moglie, la quale,\nnon potendo per prieghi rientrare, fa vista di gittarsi in\nun pozzo e gittavi una gran pietra; Tofano esce di casa e\ncorre là, e ella in casa se n'entra e serra lui di fuori e\nsgridandolo il vitupera."
                                    }
                                },
                                "p": [
                                    "Il re, come la novella d'Elissa sentì aver fine, così senza\nindugio verso la Lauretta rivolto le dimostrò che gli piacea\nche ella dicesse; per che essa, senza stare, così cominciò:",
                                    "–O Amore, chenti e quali sono le tue forze, chenti i\nconsigli e chenti gli avvedimenti! Qual filosofo, quale\nartista mai avrebbe potuto o potrebbe mostrare quegli\naccorgimenti, quegli avvedimenti, quegli dimostramenti che\nfai tu subitamente a chi seguita le tue orme? Certo la\ndottrina di qualunque altro è tarda a rispetto della tua, sì\ncome assai bene comprender si può nelle cose davanti\nmostrate; alle quali, amorose donne, io una n'agiugnerò\nd'una semplicetta donna adoperata, tale che io non so chi\naltri se l'avesse potuta mostrare che Amore.",
                                    "Fu adunque già in Arezzo un ricco uomo, il qual fu Tofano\nnominato. A costui fu data per moglie una bellissima donna,\nil cui nome fu monna Ghita, della quale egli senza saper\nperché prestamente divenne geloso, di che la donna\navvedendosi prese sdegno; e più volte avendolo della cagione\ndella sua gelosia addomandato né egli alcuna avendone saputa\nassegnare se non cotali generali e cattive, cadde nell'animo\nalla donna di farlo morire del male del quale senza cagione\naveva paura. E essendosi avveduta che un giovane, secondo il\nsuo giudicio molto da bene, la vagheggiava, discretamente\ncon lui s'incominciò a intendere; e essendo già tra lui e\nlei tanto le cose innanzi, che altro che dare effetto con\nopera alle parole non vi mancava, pensò la donna di trovare\nsimilmente modo a questo. E avendo già tra' costumi cattivi\ndel suo marito conosciuto lui dilettarsi di bere, non\nsolamente gliele cominciò a commendare ma artatamente a\nsollicitarlo a ciò molto spesso. E tanto ciò prese per uso,\nche quasi ogni volta che a grado l'era infino allo\ninebriarsi bevendo il conducea; e quando bene ebbro il\nvedea, messolo a dormire, primieramente col suo amante si\nritrovò, e poi sicuramente più volte di ritrovarsi con lui\ncontinuò, e tanto di fidanza nella costui ebbrezza prese,\nche non solamente avea preso ardire di menarsi il suo amante\nin casa, ma ella talvolta gran parte della notte s'andava\ncon lui a dimorare alla sua, la qual di quivi non era guari\nlontana.",
                                    "E in questa maniera la innamorata donna continuando,\navvenne che il doloroso marito si venne accorgendo che ella,\nnel confortare lui a bere, non beveva per ciò essa mai; di\nche egli prese sospetto non così fosse come era, cioè che la\ndonna lui inebriasse per poter poi fare il piacer suo mentre\negli adormentato fosse. E volendo di questo, se così fosse,\nfar pruova, senza avere il dì bevuto, una sera mostrandosi\nil più ebbro uomo e nel parlare e ne' modi, che fosse mai,\nil che la donna credendo né estimando che più bere gli\nbisognasse a ben dormire, il mise prestamente. E fatto ciò,\nsecondo che alcuna volta era usata di fare, uscita di casa,\nalla casa del suo amante se n'andò e quivi infino alla\nmezzanotte dimorò.",
                                    "Tofano, come la donna non vi senti, così si levò e\nandatosene alla sua porta quella serrò dentro e posesi alle\nfinestre, acciò che tornare vedesse la donna e le facesse\nmanifesto che egli si fosse accorto delle maniere sue; e\ntanto stette che la donna tornò, la quale, tornando a casa e\ntrovatasi serrata di fuori, fu oltre modo dolente e cominciò\na tentare se per forza potesse l'uscio aprire. Il che poi\nche Tofano alquanto ebbe sofferto, disse: “Donna, tu ti\nfatichi invano, per ciò che qua entro non potrai tu tornare.\nVa tornati là dove infino a ora se' stata: e abbi per certo\nche tu non ci tornerai mai infino a tanto che io di questa\ncosa, in presenza de' parenti tuoi e de' vicini, te n'avrò\nfatto quello onore che ti si conviene.”",
                                    "La donna lo 'ncominciò a pregar per l'amor di Dio che\npiacer gli dovesse d'aprirle, per ciò che ella non veniva\ndonde s'avvisava ma da vegghiare con una sua vicina, per ciò\nche le notti eran grandi e ella nolle poteva dormir tutte né\nsola in casa vegghiare. Li prieghi non giovavano alcuna\ncosa, per ciò che quella bestia era pur disposto a volere\nche tutti gli aretin sapessero la lor vergogna, là dove niun\nla sapeva.",
                                    "La donna, veggendo che il pregar non le valeva, ricorse al\nminacciare e disse: “Se tu non m'apri, io ti farò il più\ntristo uom che viva.”",
                                    "A cui Tofano rispose: “E che mi puoi tu fare?”",
                                    "La donna, alla quale Amore aveva già aguzzato co' suoi\nconsigli lo 'ngegno, rispose: “Innanzi che io voglia\nsofferire la vergogna che tu mi vuoi fare ricevere a torto,\nio mi gitterò in questo pozzo che qui è vicino: nel quale\npoi essendo trovata morta, niuna persona sarà che creda che\naltri che tu per ebrezza mi v'abbia gittata; e così o ti\nconverrà fuggire e perder ciò che tu hai e essere in bando,\no converrà che ti sia tagliata la testa sì come a micidial\ndi me che tu veramente sarai stato.”",
                                    "Per queste parole niente si mosse Tofano dalla sua sciocca\nopinione; per la qual cosa la donna disse: “Or ecco, io non\nposso più sofferire questo tuo fastidio: Dio il ti perdoni!\nfarai riporre questa mia rocca che io lascio qui”; e questo\ndetto, essendo la notte tanto obscura, che appena si sarebbe\npotuto veder l'un l'altro per la via, se n'andò la donna\nverso il pozzo; e, presa una grandissima pietra che a piè\ndel pozzo era, gridando “Idio, perdonami!” la lasciò\ncadere entro nel pozzo.",
                                    "La pietra giugnendo nell'acqua fece un grandissimo romore,\nil quale come Tofano udì credette fermamente che essa\ngittata vi si fosse; per che, presa la secchia colla fune,\nsubitamente si gittò di casa per aiutarla e corse al pozzo.\nLa donna, che presso all'uscio della sua casa nascosa s'era,\ncome vide correre al pozzo, così ricoverò in casa e serrossi\ndentro e andossene alle finestre e cominciò a dire: “Egli\nsi vuole inacquare quando altri il bee, non poscia la\nnotte.”",
                                    "Tofano, udendo costei, si tenne scornato e tornossi\nall'uscio; e non potendovi entrare le cominciò a dire che\ngli aprisse.",
                                    "Ella, lasciato stare il parlar piano come infino allora\naveva fatto, quasi gridando cominciò a dire: “Alla croce di\nDio, ubriaco fastidioso, tu non c'enterai stanotte; io non\nposso più sofferire questi tuoi modi: egli convien che io\nfaccia vedere a ogn'uomo chi tu se' e a che ora tu torni la\nnotte a casa.”",
                                    "Tofano d'altra parte crucciato le 'ncominciò a dir villania\ne a gridare; di che i vicini sentendo il romore si levarono,\ne uomini e donne, e fecersi alle finestre e domandarono che\nciò fosse.",
                                    "La donna cominciò piangendo a dire: “Egli è questo reo\nuomo, il quale mi torna ebbro la sera a casa o s'adormenta\nper le taverne e poscia torna a questa otta; di che io\navendo lungamente sofferto e non giovandomi, non potendo più\nsofferire, ne gli ho voluta fare questa vergogna di serrarlo\nfuor di casa per vedere se egli se ne ammenderà.”",
                                    "Tofano bestia, d'altra parte, diceva come il fatto era\nstato e minacciavala forte.",
                                    "La donna co' suoi vicini diceva: “Or vedete che uomo egli\nè! Che direste voi se io fossi nella via come è egli, e egli\nfosse in casa come sono io? In fé di Dio che io dubito che\nvoi non credeste che egli dicesse il vero: ben potete a\nquesto conoscere il senno suo! Egli dice a punto che io ho\nfatto ciò che io credo che egli abbia fatto egli. Egli mi\ncredette spaventare col gittare non so che nel pozzo, ma or\nvolesse Iddio che egli vi si fosse gittato da dovero e\naffogato, sì che egli il vino, il quale egli di soperchio ha\nbevuto, si fosse molto bene inacquato.”",
                                    "I vicini, e gli uomini e le donne, cominciaro a riprendere\ntututti Tofano e a dar la colpa a lui e a dirgli villania di\nciò che contro alla donna diceva: e in brieve tanto andò il\nromore di vicino in vicino, che egli pervenne infino a'\nparenti della donna. Li quali venuti là, e udendo la cosa e\nda un vicino e da altro, presero Tofano e diedergli tante\nbusse, che tutto il ruppono; poi, andati in casa, presero le\ncose della donna e con lei si ritornarono a casa loro\nminacciando Tofano di peggio. Tofano, veggendosi mal parato\ne che la sua gelosia l'aveva mal condotto, sì come quegli\nche tutto 'l suo bene voleva alla donna, ebbe alcuni amici\nmezzani; e tanto procacciò, che egli con buona pace riebbe\nla donna a casa sua, alla quale promise di mai più non esser\ngeloso: e oltre a ciò le diè licenzia che ogni suo piacer\nfacesse, ma sì saviamente, che egli non se ne avvedesse. E\ncosì, a modo del villan matto, dopo danno fé patto. E viva\namore, e muoia soldo, e tutta la brigata.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "Un geloso in forma di prete confessa la moglie, al quale\nella dà a vedere che ama un prete che viene a lei ogni\nnotte; di che mentre che il geloso nascosamente prende\nguardia all'uscio, la donna per lo tetto si fa venire un suo\namante e con lui si dimora."
                                    }
                                },
                                "p": [
                                    "Posto aveva fine la Lauretta al suo ragionamento; e avendo\ngià ciascun commendata la donna che ella bene avesse fatto e\ncome a quel cattivo si conveniva, il re, per non perder\ntempo, verso la Fiammetta voltatosi, piacevolmente il carico\nle 'mpose del novellare; per la qual cosa ella così\ncominciò:",
                                    "–Nobilissime donne, la precedente novella mi tira a dovere\nsimilmente ragionar d'un geloso, estimando che ciò che si fa\nloro dalla lor donna, e massimamente quando senza cagione\ningelosiscono, esser ben fatto. E se ogni cosa avessero i\ncomponitori delle leggi guardata, giudico che in questo essi\ndovessero alle donne non altra pena aver constituta che essi\nconstituirono a colui che alcuno offende sé difendendo: per\nciò che i gelosi sono insidiatori della vita delle giovani\ndonne e diligentissimi cercatori della lor morte. Esse\nstanno tutta la settimana rinchiuse e attendono alle bisogne\nfamiliari e domestiche, disiderando, come ciascun fa, d'aver\npoi il dì delle feste alcuna consolazione, alcuna quiete, e\ndi potere alcun diporto pigliare, sì come prendono i\nlavoratori de' campi, gli artefici delle città e i reggitori\ndelle corti, come fé Idio che il dì settimo da tutte le sue\nfatiche si riposò, e come vogliono le leggi sante e le\ncivili, le quali, allo onor di Dio e al ben comune di\nciascun riguardando, hanno i dì delle fatiche distinti da\nquegli del riposo. Alla qual cosa fare niente i gelosi\nconsentono, anzi quegli dì che a tutte l'altre son lieti\nfanno a esse, più serrate e più rinchiuse tenendole, esser\npiù miseri e più dolenti: il che quanto e qual consumamento\nsia delle cattivelle quelle sole il sanno che l'hanno\nprovato. Per che conchiudendo, ciò che una donna fa a un\nmarito geloso a torto, per certo non condennare ma\ncommendare si dovrebbe.",
                                    "Fu adunque in Arimino un mercatante ricco e di possessioni\ne di denari assai, il quale avendo una bellissima donna per\nmoglie di lei divenne oltre misura geloso; né altra cagione\na questo avea, se non che, come egli molto l'amava e molto\nbella la teneva e conosceva che ella con tutto il suo studio\ns'ingegnava piacergli, così estimava che ogn'uomo l'amasse e\nche ella a tutti paresse bella e ancora che ella\ns'ingegnasse così piacere altrui come a lui (argomento di\ncattivo uomo e con poco sentimento era). E così ingelosito\ntanta guardia ne prendeva e sì stretta la tenea, che forse\nassai son di quegli che a capital pena son dannati, che non\nsono da' pregionieri con tanta guardia servati. La donna,\nlasciamo stare che a nozze o a festa o a chiesa andar\npotesse o il piè della casa trarre in alcun modo, ma ella\nnon osava farsi a alcuna finestra né fuor della casa\nguardare per alcuna cagione; per la qual cosa la vita sua\nera pessima, e essa tanto più impazientemente sosteneva\nquesta noia quanto meno si sentiva nocente.",
                                    "Per che, veggendosi a torto fare ingiuria al marito,\ns'avvisò a consolazion di se medesima di trovar modo, se\nalcuno ne potesse trovare, di far sì che a ragione le fosse\nfatto. E per ciò che a finestra far non si potea e così modo\nnon avea di potersi mostrare contenta dello amore d'alcuno\nche atteso l'avesse per la sua contrada passando, sappiendo\nche nella casa la quale era allato alla sua aveva alcun\ngiovane e bello e piacevole, si pensò, se pertugio alcun\nfosse nel muro che la sua casa divideva da quella, di dovere\nper quello tante volte guatare, che ella vedrebbe il giovane\nin atto da potergli parlare, e di donargli il suo amore, se\negli il volesse ricevere; e, se modo vi si potesse vedere,\ndi ritrovarsi con lui alcuna volta e in questa maniera\ntrapassare la sua malvagia vita infino a tanto che il\nfistolo uscisse da dosso al suo marito.",
                                    "E venendo ora in una parte e ora in una altra, quando il\nmarito non v'era, il muro della casa guardando, vide per\navventura in una parte assai segreta di quella il muro\nalquanto da una fessura essere aperto; per che, riguardando\nper quella, ancora che assai male discerner potesse\ndall'altra parte, pur s'avide che quivi era una camera dove\ncapitava la fessura e seco disse: “Se questa fosse la\ncamera di Filippo, “ cioè del giovane suo vicino “io sarei\nmezza fornita.” E cautamente da una sua fante, a cui di lei\nincresceva, ne fece spiare, e trovò che veramente il giovane\nin quella dormiva tutto solo; per che, visitando la fessura\nspesso, e quando il giovane vi sentiva faccendo cader\npietruzze e cotali fuscellini, tanto fece, che, per veder\nche ciò fosse, il giovane venne quivi. Il quale ella\npianamente chiamò, e egli, che la sua voce conobbe, le\nrispose; e ella, avendo spazio, in brieve tutto l'animo suo\ngli aprì. Di che il giovane contento assai, sì fece, che dal\nsuo lato il pertugio si fece maggiore, tuttavia in guisa\nfaccendo che alcuno avvedere non se ne potesse: e quivi\nspesse volte insieme si favellavano e toccavansi la mano, ma\npiù avanti per la solenne guardia del geloso non si poteva.",
                                    "Ora, appressandosi la festa del Natale, la donna disse al\nmarito che, se gli piacesse, ella voleva andar la mattina\ndella pasqua alla chiesa e confessarsi e comunicarsi come\nfanno gli altri cristiani: alla quale il geloso disse: “E\nche peccati ha' tu fatti, che tu ti vuoi confessare?”",
                                    "Disse la donna: “Come? credi tu che io sia santa perché tu\nmi tenghi rinchiusa? ben sai che io fo de' peccati come\nl'altre persone che ci vivono; ma io non gli vo' dire a te,\nché tu non se' prete.”",
                                    "Il geloso prese di queste parole sospetto e pensossi di\nvoler saper che peccati costei avesse fatti e avvisossi del\nmodo nel quale ciò gli verrebbe fatto; e rispose che era\ncontento ma che non volea che ella andasse a altra chiesa\nche alla cappella loro, e quivi andasse la mattina per tempo\ne confessassesi o dal cappellan loro o da qualche prete che\nil cappellan le desse e non da altrui, e tornasse di\npresente a casa. Alla donna pareva mezzo avere inteso; ma\nsenza altro dire rispose che sì farebbe.",
                                    "Venuta la mattina della pasqua, la donna si levò in su\nl'aurora e acconciossi e andossene alla chiesa impostale dal\nmarito. Il geloso, d'altra parte, levatosi se n'andò a\nquella medesima chiesa e fuvvi prima di lei; e avendo già\ncol prete di là entro composto ciò che far voleva, messasi\nprestamente una delle robe del prete con un cappuccio grande\na gote, come noi veggiamo che i preti portano, avendosel\ntirato un poco innanzi, si mise a sedere in coro. La donna\nvenuta alla chiesa fece domandare il prete. Il prete venne,\ne udendo dalla donna che confessar si volea disse che non\npotea udirla ma che le manderebbe un suo compagno; e\nandatosene, mandò il geloso nella sua malora. Il quale molto\ncontegnoso vegnendo, ancora che egli non fosse molto chiaro\nil dì e egli s'avesse molto messo il cappuccio innanzi agli\nocchi, non si seppe sì occultare, che egli non fosse\nprestamente conosciuto dalla donna; la quale, questo\nvedendo, disse seco medesimo: “Lodato sia Iddio che costui\ndi geloso è divenuto prete; ma pure lascia fare, ché io gli\ndarò quello che egli va cercando.” Fatto adunque sembiante\ndi non conoscerlo, gli si pose a sedere a' piedi. Messer lo\ngeloso s'avea messe alcune petruzze in bocca, acciò che esse\nalquanto la favella gl'impedissero, sì che egli a quella\ndalla moglie riconosciuto non fosse, parendogli in ogn'\naltra cosa sì del tutto esser divisato, che esser da lei\nriconosciuto a niun partito credeva. Or venendo alla\nconfessione, tra l'altre cose che la donna gli disse,\navendogli prima detto come maritata era, si fu che ella era\ninnamorata d'un prete il quale ogni notte con lei s'andava a\ngiacere.",
                                    "Quando il geloso udì questo, e' gli parve che gli fosse\ndato d'un coltello nel cuore: e se non fosse che volontà lo\nstrinse di saper più innanzi, egli avrebbe la confessione\nabbandonata e andatosene; stando adunque fermo domandò la\ndonna: “E come? non giace vostro marito con voi?”",
                                    "La donna rispose: “Messer sì.”",
                                    "“Adunque, “ disse 'l geloso “come vi puote anche il prete\ngiacere?”",
                                    "“Messere, “ disse la donna “il prete con che arte il si\nfaccia non so: ma egli non è in casa uscio sì serrato, che,\ncome egli il tocca, non s'apra; e dicemi egli che, quando\negli è venuto a quello della camera mia, anzi che egli\nl'apra, egli dice certe parole per le quali il mio marito\nincontanente s'adormenta, e come adormentato il sente, così\napre l'uscio e viensene dentro e stassi con meco: e questo\nnon falla mai.”",
                                    "Disse allora il geloso: “Madonna, questo è mal fatto e del\ntutto egli ve ne conviene rimanere.”",
                                    "A cui la donna disse: “Messere, questo non crederei io mai\npoter fare per ciò che io l'amo troppo.”",
                                    "“Dunque” disse il geloso “non vi potrò io absolvere.”",
                                    "A cui disse la donna: “Io ne son dolente: io non venni qui\nper dirvi le bugie; se io il credessi poter fare, io il vi\ndirei.”",
                                    "Disse allora il geloso: “In verità, madonna, di voi\nm'incresce, ché io vi veggio a questo partito perder\nl'anima; ma io in servigio di voi ci voglio durar fatica in\nfar mie orazioni speziali a Dio in vostro nome, le quali\nforse sì vi gioveranno: e sì vi manderò alcuna volta un mio\ncherichetto a cui voi direte se elle vi saranno giovate o\nno; e se elle vi gioveranno, sì procederemo innanzi.”",
                                    "A cui la donna disse: “Messer, cotesto non fate voi che\nvoi mi mandiate persona a casa, ché, se il mio marito il\nrisapesse, egli è sì forte geloso, che non gli trarrebbe del\ncapo tutto il mondo che per altro che per male vi si\nvenisse, e non avrei ben con lui di questo anno.”",
                                    "A cui il geloso disse: “Madonna, non dubitate di questo,\nché per certo io terrò sì fatto modo, che voi non ne\nsentirete mai parola da lui.”",
                                    "Disse allora la donna: “Se questo vi dà il cuore di fare,\nio son contenta”; e fatta la confessione e presa la\npenitenzia e da' piè levataglisi, se n'andò a udire la\nmessa.",
                                    "Il geloso con la sua mala ventura, soffiando, s'andò a\nspogliare i panni del prete e tornossi a casa, disideroso di\ntrovar modo da dovere il prete e la moglie trovare insieme\nper fare un mal giuoco e all'uno e all'altro. La donna tornò\ndalla chiesa e vide bene nel viso al marito che ella gli\naveva data la mala pasqua; ma egli quanto poteva s'ingegnava\ndi nasconder ciò che fatto avea e che saper gli parea.",
                                    "E avendo seco stesso diliberato di dovere la notte vegnente\nstar presso all'uscio della via e aspettare se il prete\nvenisse, disse alla donna: “A me conviene questa sera\nessere a cena e a albergo altrove, e per ciò serrerai ben\nl'uscio da via e quello da mezza scala e quello della\ncamera, e quando ti parrà t'andrai a letto.”",
                                    "La donna rispose: “In buona ora.”",
                                    "E quando tempo ebbe se n'andò alla buca e fece il segno\nusato, il quale come Filippo sentì così di presente a quel\nvenne; al quale la donna disse ciò che fatto avea la mattina\ne quello che il marito appresso mangiare l'aveva detto, e\npoi disse: “Io son certa che egli non uscirà di casa ma si\nmetterà a guardia dell'uscio, e per ciò truova modo che su\nper lo tetto tu venghi stanotte di qua, sì che noi siamo\ninsieme.”",
                                    "Il giovane contento molto di questo fatto disse: “Madonna,\nlasciate far me.”",
                                    "Venuta la notte, il geloso con sue armi tacitamente si\nnascose in una camera terrena. E la donna avendo fatti\nserrar tutti gli usci, e massimamente quello da mezza scala\nacciò che il geloso sù non potesse venire, quando tempo le\nparve e il giovane per via assai cauta dal suo lato se ne\nvenne; e andaronsi a letto, dandosi l'un dell'altro piacere\ne buon tempo; e venuto il dì, il giovane se ne tornò in casa\nsua.",
                                    "Il geloso, dolente e senza cena, morendo di freddo, quasi\ntutta la notte stette con le sue armi allato all'uscio e\naspettare se il prete venisse; e appressandosi il giorno,\nnon potendo più vegghiare, nella camera terrena si mise a\ndormire. Quindi vicin di terza levatosi, essendo già l'uscio\ndella casa aperto, faccendo sembiante di venire altronde, se\nne salì in casa sua e desinò. E poco appresso mandato un\ngarzonetto, a guisa che stato fosse il cherico del prete che\nconfessata l'avea, la mandò dimandando se colui cui ella\nsapeva più venuto vi fosse. La donna, che molto bene conobbe\nil messo, rispose che venuto non v'era quella notte e che,\nse così facesse, che egli le potrebbe uscir di mente,\nquantunque ella non volesse che di mente l'uscisse.",
                                    "Ora che vi debbo dire? Il geloso stette molte notti per\nvolere giugnere il prete all'entrata, e la donna\ncontinuamente col suo amante dandosi buon tempo. Alla fine\nil geloso, che più sofferir non poteva, con turbato viso\ndomandò la moglie ciò che ella avesse al prete detto la\nmattina che confessata s'era. La donna rispose che non\ngliele voleva dire, per ciò che ella non era onesta cosa né\nconvenevole.",
                                    "A cui il geloso disse: “Malvagia femina, a dispetto di te\nio so ciò che tu gli dicesti, e convien del tutto che io\nsappia chi è il prete di cui tu tanto se' innamorata e che\nteco per suoi incantesimi ogni notte si giace, o io ti\nsegherò le veni.”",
                                    "La donna disse che non era vero che ella fosse inamorata\nd'alcun prete.",
                                    "“Come?” disse il geloso “non dicestù così e così al\nprete che ti confessò?”",
                                    "La donna disse: “Non che egli te l'abbia ridetto ma egli\nbasterebbe se tu fossi stato presente; mai sì che io gliele\ndissi.”",
                                    "“Dunque” disse il geloso “dimmi chi è questo prete e\ntosto.”",
                                    "La donna cominciò a sorridere e disse: “Egli mi giova\nmolto quando un savio uomo è da una donna semplice menato\ncome si mena un montone per le corna in becheria: benché tu\nnon se' savio, né fosti da quella ora in qua che tu ti\nlasciasti nel petto entrare il maligno spirito della gelosia\nsenza saper perché: e tanto quanto tu se' più sciocco e più\nbestiale, cotanto ne diviene la gloria mia minore. Credi tu,\nmarito mio, che io sia cieca degli occhi della testa, come\ntu se' cieco di quegli della mente? Certo no; e vedendo\nconobbi chi fu il prete che mi confessò, e so che tu fosti\ndesso tu; ma io mi puosi in cuore di darti quello che tu\nandavi cercando, e dieditelo. Ma se tu fossi stato savio,\ncome esser ti pare, non avresti per quel modo tentato di\nsapere i segreti della tua buona donna, e senza prender vana\nsospezion ti saresti avveduto di ciò che ella ti confessava\ncosì essere il vero, senza avere ella in cosa alcuna\npeccato. Io ti dissi che io amava un prete: e non eri tu, il\nquale io a gran torto amo, fatto prete? Dissiti che niuno\nuscio della mia casa gli si potea tener serrato quando meco\ngiacer volea: e quale uscio ti fu mai in casa tua tenuto,\nquando tu colà dove io fossi se' voluto venire? Dissiti che\nil prete si giaceva ogni notte con meco: e quando fu che tu\nmeco non giacessi? E quante volte il tuo cherico a me\nmandasti, tante sai, quante tu meco non fosti, ti mandai a\ndire che il prete meco stato non era. Quale smemorato altri\nche tu, che alla gelosia tua t'hai lasciato accecare, non\navrebbe queste cose intese? E se'ti stato in casa a far la\nnotte la guardia all'uscio e a me credi aver dato a vedere\nche tu altrove andato sii a cena e a albergo! Ravvediti\noggimai e torna uomo come tu esser solevi e non far far\nbeffe di te a chi conosce i modi tuoi come fo io e lascia\nstar questo solenne guardar che tu fai; ché io giuro a Dio,\nse voglia me ne venisse di porti le corna, se tu avessi\ncento occhi come tu n'hai due, mi darebbe il cuore di fare i\npiacer miei in guisa che tu non te ne avvedresti.”",
                                    "Il geloso cattivo, a cui molto avvedutamente pareva avere\nil segreto della donna sentito, udendo questo si tenne\nscornato; e senza altro rispondere, ebbe la donna per buona\ne per savia, e quando la gelosia gli bisognava del tutto se\nla spogliò, così come quando bisogno non gli era se l'aveva\nvestita. Per che la savia donna, quasi licenziata a' suoi\npiaceri, senza far venire il suo amante su per lo tetto come\nvanno le gatte ma pur per l'uscio discretamente operando poi\npiù volte con lui buon tempo e lieta vita si diede.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Madonna Isabella, con Leonetto standosi, amata da un\nmesser Lambertuccio è visitata e torna il marito di lei:\nmesser Lambertuccio con un coltello in mano fuor di casa sua\nne manda, e il marito di lei poi Lionetto accompagna."
                                    }
                                },
                                "p": [
                                    "Maravigliosamente era piaciuta a tutti la novella della\nFiammetta, affermando ciascuno ottimamente la donna aver\nfatto e quel che si convenia al bestiale uomo. Ma poi che\nfinita fu, il re a Pampinea impose che seguitasse; la quale\nincominciò a dire:",
                                    "–Molti sono li quali, semplicemente parlando, dicono che\nAmore trae altrui del senno e quasi chi ama fa divenire\nsmemorato. Sciocca opinione mi pare: e assai le già dette\ncose l'hanno mostrato, e io ancora intendo di dimostrarlo.",
                                    "Nella nostra città, copiosa di tutti i beni, fu una giovane\ndonna e gentile e assai bella, la qual fu moglie d'un\ncavaliere assai valoroso e da bene. E come spesso avviene\nche sempre non può l'uomo usare un cibo ma talvolta disidera\ndi variare, non sodisfaccendo a questa donna molto il suo\nmarito, s'innamorò d'un giovane il quale Leonetto era\nchiamato, assai piacevole e costumato, come che di gran\nnazion non fosse, e egli similmente s'innamorò di lei: e\ncome voi sapete che rade volte è senza effetto quello che\nvuole ciascuna delle parti, a dare al loro amor compimento\nmolto tempo non si interpose.",
                                    "Ora avvenne che, essendo costei bella donna e avvenevole,\ndi lei un cavalier chiamato messer Lambertuccio s'innamorò\nforte, il quale ella, per ciò che spiacevole uomo e\nsazievole le parea, per cosa del mondo a amar lui disporre\nnon si potea; ma costui con ambasciate sollicitandola molto\ne non valendogli, essendo possente uomo la mandò minacciando\ndi vituperarla se non facesse il piacer suo; per la qual\ncosa la donna, temendo e conoscendo come fatto era, si\ncondusse a fare il voler suo.",
                                    "E essendosene la donna, che madonna Isabella avea nome,\nandata, come nostro costume è di state, a stare a una sua\nbellissima possessione in contado, avvenne, essendo una\nmattina il marito di lei cavalcato in alcun luogo per dovere\nstare alcun giorno, che ella mandò per Lionetto che si\nvenisse a star con lei; il quale lietissimo incontanente\nv'andò. Messer Lambertuccio, sentendo il marito della donna\nessere andata altrove, tutto solo montato a cavallo a lei se\nn'andò e picchiò alla porta. La fante della donna vedutolo\nn'andò incontanente a lei, che in camera era con Lionetto, e\nchiamatala le disse: “Madonna, messer Lambertuccio è\nquaggiù tutto solo.”",
                                    "La donna, udendo questo, fu la più dolente femina del\nmondo; ma temendol forte, pregò Leonetto che grave non gli\nfosse il nascondersi alquanto dietro alla cortina del letto\ninfino a tanto che messer Lambertuccio se n'andasse.\nLeonetto, che non minor paura di lui avea che avesse la\ndonna, vi si nascose; e ella comandò alla fante che andasse\na aprire a messer Lambertuccio; la quale apertogli, e egli,\nnella corte smontato d'un suo pallafreno e quello appiccato\nivi a uno arpione, se ne salì suso. La donna, fatto buon\nviso e venuta infino in capo della scala, quanto più poté in\nparole lietamente il ricevette e domandollo quello che egli\nandasse faccendo. Il cavaliere, abbracciatala e basciatala,\ndisse: “Anima mia, io intesi che vostro marito non c'era,\nsì ch'io mi son venuto a stare alquanto con essolei.” E\ndopo queste parole entratisene in camera e serratisi dentro,\ncominciò messer Lambertuccio a prender diletto di lei.",
                                    "E così con lei standosi, tutto fuori della credenza della\ndonna avvenne che il marito di lei tornò: il quale quando la\nfante vicino al palagio vide, così subitamente corse alla\ncamera della donna e disse: “Madonna, ecco messer che\ntorna: io credo che egli sia già giù nella corte.”",
                                    "La donna, udendo questo e sentendosi aver due uomini in\ncasa (e conosceva che il cavaliere non si poteva nascondere\nper lo suo pallafreno che nella corte era), si tenne morta;\nnondimeno, subitamente gittatasi del letto in terra prese\npartito e disse a messer Lambertuccio: “Messere, se voi mi\nvolete punto di bene e voletemi da morte campare, farete\nquello che io vi dirò. Voi vi recherete in mano il vostro\ncoltello ignudo e con un mal viso e tutto turbato ve\nn'andrete giù per le scale e andrete dicendo: ‘Io fo boto a\nDio che io il coglierò altrove’; e se mio marito vi volesse\nritenere o di niente vi domandasse, non dite altro che\nquello che detto v'ho, e montato a cavallo per niuna cagione\nseco ristate.”",
                                    "Messer Lambertuccio disse che volentieri; e tirato fuori il\ncoltello, tutto infocato nel viso tra per la fatica durata e\nper l'ira avuta della tornata del cavaliere, come la donna\ngl'impose così fece. Il marito della donna, già nella corte\nsmontato, maravigliandosi del pallafreno e volendo sù\nsalire, vide messer Lambertuccio scendere e maravigliossi e\ndelle parole e del viso di lui e disse: “Che è questo,\nmessere?”",
                                    "Messer Lambertuccio, messo il piè nella staffa e montato\nsù, non disse altro se non: “Al corpo di Dio, io il\ngiugnerò altrove” e andò via.",
                                    "Il gentile uomo montato sù trovò la donna sua in capo della\nscala tutta sgomentata e piena di paura; alla quale egli\ndisse: “Che cosa è questa? cui va messer Lambertuccio così\nadirato minacciando?”",
                                    "La donna, tiratasi verso la camera acciò che Leonetto\nl'udisse, rispose: “Messere, io non ebbi mai simil paura a\nquesta. Qua entro si fuggì un giovane, il quale io non\nconosco e che messer Lambertuccio col coltello in man\nseguitava, e trovò per ventura questa camera aperta e tutto\ntremante disse: ‘Madonna, per Dio aiutatemi, ché io non sia\nnelle braccia vostre morto!’ Io mi levai diritta, e come il\nvoleva domandare chi fosse e che avesse, e ecco messer\nLambertuccio venir sù dicendo: ‘Dove se', traditore?’ Io mi\nparai in su l'uscio della camera: e volendo egli entrar\ndentro, il ritenni, e egli in tanto fu cortese, che, come\nvide che non mi piaceva che egli qua entro entrasse, dette\nmolte parole, se ne venne giù come voi vedeste.”",
                                    "Disse allora il marito: “Donna, ben facesti: troppo ne\nsarebbe stato gran biasimo se persona fosse stata qua entro\nuccisa; e messer Lambertuccio fece gran villania a seguitar\npersona che qua entro fuggita fosse.” Poi domandò dove\nfosse quel giovane.",
                                    "La donna rispose: “Messere, io non so dove egli si sia\nnascosto.”",
                                    "Il cavaliere allora disse: “Ove se' tu? Esci fuori\nsicuramente.”",
                                    "Leonetto, che ogni cosa udita avea, tutto pauroso, come\ncolui che paura aveva avuta da dovero, uscì fuori del luogo\ndove nascoso s'era.",
                                    "Disse allora il cavaliere: “Che hai tu a fare con messer\nLambertuccio?”",
                                    "Il giovane rispose: “Messere, niuna cosa che sia in questo\nmondo, e per ciò io credo fermamente che egli non sia in\nbuon senno, o che egli m'abbia colto in iscambio: per ciò\nche, come poco lontano da questo palagio nella strada mi\nvide, così mise mano al coltello e disse: ‘Traditor, tu se'\nmorto!’ Io non mi posi a domandare per che ragione ma quanto\npotei cominciai a fuggire e qui me ne venni, dove, mercé di\nDio e di questa gentil donna, scampato sono.”",
                                    "Disse allora il cavaliere: “Or via, non aver paura alcuna;\nio ti porrò a casa tua sano e salvo, e tu poi sappi far\ncercar quello che con lui hai a fare.”",
                                    "E, come cenato ebbero, fattol montare a cavallo a Firenze\nil ne menò e lasciollo a casa sua; il quale, secondo\nl'amaestramento della donna avuto, quella sera medesima\nparlò con messer Lambertuccio occultamente e sì con lui\nordinò, che, quantunque poi molte parole ne fossero, mai per\nciò il cavalier non s'accorse della beffa fattagli dalla\nmoglie.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Lodovico discuopre a madonna Beatrice l'amore il quale\negli le porta: la qual manda Egano suo marito in un giardino\nin forma di sé e con Lodovico si giace; il quale poi\nlevatosi va e bastona Egano nel giardino."
                                    }
                                },
                                "p": [
                                    "Questo avvedimento di madonna Isabella da Pampinea\nraccontato fu da ciascun della brigata tenuto maraviglioso;\nma Filomena, alla quale il re imposto aveva che secondasse,\ndisse:",
                                    "–Amorose donne, se io non ne sono ingannata, io ve ne\ncredo uno non men bello raccontare, e prestamente.",
                                    "Voi dovete sapere che in Parigi fu già un gentile uomo\nfiorentino, il quale per povertà divenuto era mercatante e\neragli sì bene avvenuto della mercatantia, che egli n'era\nfatto ricchissimo; e avea della sua donna un figliuol senza\npiù, il quale egli aveva nominato Lodovico. E perché egli\nalla nobiltà del padre e non alla mercatantia si traesse,\nnon l'aveva il padre voluto mettere a alcun fondaco ma\nl'avea messo a essere con altri gentili uomini al servigio\ndel re di Francia, là dove egli assai di be' costumi e di\nbuone cose aveva apprese.",
                                    "E quivi dimorando, avvenne che certi cavalieri li quali\ntornati erano dal Sepolcro, sopravvegnendo a un ragionamento\ndi giovani, nel quale Lodovico era, e udendogli fra sé\nragionare delle belle donne di Francia e d'Inghilterra e\nd'altre parti del mondo, cominciò l'un di loro a dir che per\ncerto di quanto mondo egli aveva cerco e di quante donne\nvedute aveva mai, una simigliante alla moglie d'Egano de'\nGalluzzi di Bologna, madonna Beatrice chiamata, veduta non\navea di bellezza: a che tutti i compagni suoi, che con lui\ninsieme in Bologna l'avean veduta, s'accordarono. La qual\ncosa ascoltando Lodovico, che d'alcuna ancora inamorato non\ns'era, s'accese in tanto disidero di doverla vedere, che a\naltro non poteva tenere il suo pensiere; e del tutto\ndisposto d'andare infino a Bologna a vederla e quivi ancora\ndimorare se ella gli piacesse, fece veduta al padre che al\nSepolcro voleva andare: il che con gran malagevolezza\nottenne.",
                                    "Postosi adunque nome Anichino, a Bologna pervenne; e, come\nla fortuna volle, il dì seguente vide questa donna a una\nfesta e troppo più bella gli parve assai che stimato non\navea: per che, inamoratosi ardentissimamente di lei, propose\ndi mai di Bologna non partirsi se egli il suo amore non\nacquistasse. E seco divisando che via dovesse a ciò tenere,\nogn'altro modo lasciando stare, avvisò che, se divenir\npotesse famigliar del marito di lei, il qual molti ne\nteneva, per avventura gli potrebbe venir fatto quel che egli\ndisiderava. Venduti adunque i suoi cavalli e la sua famiglia\nacconcia in guisa che stava bene, avendo lor comandato che\nsembiante facessero di non conoscerlo, essendosi accontato\ncoll'oste suo, gli disse che volentier per servidore d'un\nsignore da bene, se alcun ne potesse trovare, starebbe; al\nquale l'oste disse: “Tu se' dirittamente famiglio da dovere\nesser caro a un gentile uomo di questa terra che ha nome\nEgano, il qual molti ne tiene e tutti gli vuole appariscenti\ncome tu se' : io ne gli parlerò.”",
                                    "E come disse così fece; e avanti che da Egano si partisse,\nebbe con lui acconcio Anichino; il che, quanto più poté\nesser, gli fu caro. E con Egano dimorando e avendo copia di\nvedere assai spesso la sua donna, tanto bene e sì a grado\ncominciò a servire Egano, che egli gli pose tanto amore, che\nsenza lui niuna cosa sapeva fare; e non solamente di sé ma\ndi tutte le sue cose gli aveva commesso il governo.",
                                    "Avvenne un giorno che, essendo andato Egano a uccellare e\nAnichino rimaso, madonna Beatrice, che dello amore di lui\naccorta non s'era ancora (e quantunque seco, lui e' suoi\ncostumi guardando, più volte molto commendato l'avesse e\npiacessele), con lui si mise a giucare a scacchi; e\nAnichino, che di piacerle disiderava, assai acconciamente\nfaccendolo, si lasciava vincere, di che la donna faceva\nmaravigliosa festa. E essendosi da vedergli giucare tutte le\nfemine della donna partite e soli giucando lasciatigli,\nAnichino gittò un grandissimo sospiro.",
                                    "La donna guardatolo disse: “Che avesti, Anichino? Duolti\ncosì che io ti vinco?”",
                                    "“Madonna, “ rispose Anichino “troppo maggior cosa che\nquesta non è fu cagion del mio sospiro.”",
                                    "Disse allora la donna: “Deh! dilmi per quanto ben tu mi\nvuogli.”",
                                    "Quando Anichino si sentì scongiurare ‘per quanto ben tu mi\nvuogli’ a colei la quale egli sopra ogn'altra cosa amava,\negli ne mandò fuori un troppo maggiore che non era stato il\nprimo; per che la donna ancor da capo il ripregò che gli\npiacesse di dirle qual fosse la cagione de' suoi sospiri;\nalla quale Anichin disse: “Madonna, io temo forte che egli\nnon vi sia noia se io il vi dico; e appresso dubito che voi\na altra persona nol ridiciate.”",
                                    "A cui la donna disse: “Per certo egli non mi sarà grave: e\nrenditi sicuro di questo, che cosa che tu mi dica, se non\nquanto ti piaccia, io non dirò mai a altrui.”",
                                    "Allora disse Anichino: “Poi che voi mi promettete così, e\nio il vi dirò”; e quasi colle lagrime in su gli occhi le\ndisse chi egli era, quel che di lei aveva udito e dove e\ncome di lei s'era innamorato e perché per servidor del\nmarito di lei postosi: e appresso umilemente, se esser\npotesse, la pregò che le dovesse piacere d'aver pietà di\nlui, e in questo suo segreto e sì fervente disidero di\ncompiacergli; e che, dove questo far non volesse, che ella,\nlasciandolo star nella forma nella qual si stava, fosse\ncontenta che egli l'amasse.",
                                    "O singular dolcezza del sangue bolognese! quanto se' tu\nsempre stata da commendare in così fatti casi! Mai di\nlagrime né di sospir fosti vaga, e continuamente a' prieghi\npieghevole e agli amorosi disiderii arrendevol fosti: se io\navessi degne lode da commendarti, mai sazia non se ne\nvedrebbe la voce mia.",
                                    "La gentil donna, parlando Anichino, il riguardava; e, dando\npiena fede alle sue parole, con sì fatta forza ricevette per\nli prieghi di lui il suo amore nella mente, che essa\naltressì cominciò a sospirare, e dopo alcun sospiro rispose:\n“Anichino mio dolce, sta di buon cuore: né doni né promesse\nné vagheggiare di gentile uomo né di signore né d'alcuno\naltro, ché sono stata e sono ancor vagheggiata da molti, mai\nmi poté muovere l'animo mio tanto che io alcuno n'amassi; ma\ntu m'hai fatta in così poco spazio, come le tue parole\ndurate sono, troppo più tua divenire che io non son mia. Io\ngiudico che tu ottimamente abbi il mio amor guadagnato, e\nper ciò io il ti dono e sì ti prometto che io te ne farò\ngodente avanti che questa notte che viene tutta trapassi. E\nacciò che questo abbia effetto, farai che in su la\nmezzanotte tu venghi alla camera mia: io lascerò l'uscio\naperto, tu sai da qual parte del letto io dormo; verrai là e\nse io dormissi tanto mi tocca che io mi svegli, e io ti\nconsolerò di così lungo disio come avuto hai. E acciò che tu\nquesto creda, io ti voglio dare un bascio per arra”; e\ngittatogli il braccio in collo, amorosamente il basciò, e\nAnichin lei.",
                                    "Queste cose dette, Anichin lasciata la donna andò a fare\nalcune sue bisogne, aspettando con la maggior letizia del\nmondo che la notte sopravvenisse. Egano tornò da uccellare,\ne come cenato ebbe, essendo stanco, s'andò a dormire, e la\ndonna appresso, e, come promesso avea, lasciò l'uscio della\ncamera aperto. Al quale, all'ora che detta gli era stata,\nAnichin venne e pianamente entrato nella camera e l'uscio\nriserrato dentro dal canto donde la donna dormiva se n'andò\ne, postale la mano in sul petto, lei non dormente trovò. La\nquale come sentì Anichino esser venuto, presa la sua mano\ncon amendune le sue e tenendol forte, volgendosi per lo\nletto tanto fece, che Egano che dormiva destò; al quale ella\ndisse: “Io non ti volli iersera dir cosa niuna, per ciò che\ntu mi parevi stanco; ma dimmi, se Dio ti salvi, Egano, quale\nhai tu per lo migliore famigliare e più leale e per colui\nche più t'ami, di quegli che tu in casa hai?”",
                                    "Rispose Egano: “Che è ciò, donna, di che tu mi domandi?\nnol conosci tu? Io non ho né ebbi mai alcuno di cui io tanto\nmi fidassi o fidi o ami, quant'io mi fido e amo Anichino; ma\nperché me ne domandi tu?”",
                                    "Anichino, sentendo desto Egano e udendo di sé ragionare,\naveva più volte a sé tirata la mano per andarsene, temendo\nforte non la donna il volesse ingannare; ma ella l'aveva sì\ntenuto e teneva, che egli non s'era potuto partire né\npoteva. La donna rispose a Egano e disse: “Io il ti dirò.\nIo mi credeva che fosse ciò che tu di' e che egli più fede\nche alcuno altro ti portasse: ma me ha egli sgannata, per\nciò che, quando tu andasti oggi a uccellare, egli rimase qui\ne, quando tempo gli parve, non si vergogna di richiedermi\nche io dovessi a' suoi piaceri acconsentirmi; e io, acciò\nche questa cosa non mi bisognasse con troppe pruove\nmostrarti e per farlati toccare e vedere, risposi che io era\ncontenta e che stanotte, passata mezzanotte, io andrei nel\ngiardino nostro e a piè del pino l'aspetterei. Ora io per me\nnon intendo d'andarvi; ma se vuogli la fedeltà del tuo\nfamiglio cognoscere, tu puoi leggiermente, mettendoti\nindosso una delle guarnacche mie e in capo un velo, e andare\nlaggiuso a aspettare se egli vi verrà, ché son certa del\nsì.”",
                                    "Egano udendo questo disse: “Per certo io il convengo\nvedere”; e levatosi, come meglio seppe al buio si mise una\nguarnacca della donna e un velo in capo e andossene nel\ngiardino e appiè d'un pino cominciò a attendere Anichino.",
                                    "La donna, come sentì lui levato e uscito della camera, così\nsi levò e l'uscio di quella dentro serrò. Anichino, il quale\nla maggior paura che avesse mai avuta avea e che quanto\npotuto avea s'era sforzato d'uscire delle mani della donna e\ncentomilia volte lei e il suo amore e sé, che fidato se\nn'era, avea maladetto, sentendo ciò che alla fine aveva\nfatto fu il più contento uomo che fosse mai; e essendo la\ndonna tornata nel letto, com'ella volle con lei si spogliò,\ne insieme presero piacere e gioia per un buono spazio di\ntempo. Poi, non parendo alla donna che Anichino dovesse più\nstare, il fece levar suso e rivestire e sì gli disse:\n“Bocca mia dolce, tu prenderai un buon bastone e andra'tene\nal giardino e faccendo sembianti d'avermi richesta per\ntentarmi, come se io fossi dessa, dirai villania a Egano e\nsonera'mel bene col bastone, per ciò che di questo ne\nseguirà maraviglioso diletto e piacere.”",
                                    "Anichino levatosi e nel giardino andatosene con un pezzo di\nsaligastro in mano, come fu presso al pino e Egano il vide\nvenire, così levatosi come con grandissima festa riceverlo\nvolesse, gli si faceva incontro; al quale Anichin disse:\n“Ahi malvagia femina, dunque ci se' venuta e hai creduto\nche io volessi o voglia al mio signore far questo fallo? Tu\nsii la mal venuta per le mille volte!”, e alzato il bastone\nlo incominciò a sonare.",
                                    "Egano, udendo questo e veggendo il bastone, senza dir\nparola cominciò a fuggire, e Anichino appresso sempre\ndicendo: “Via, che Dio vi metta in malanno, rea femina, ché\nio il dirò domattina a Egano per certo.”",
                                    "Egano, avendone avute parecchi delle buone, come più tosto\npoté se ne tornò alla camera; il quale la donna domandò se\nAnichin fosse al giardin venuto. Egano disse: “Così non\nfosse egli, per ciò che, credendo esso che io fossi te, m'ha\ncon un bastone tutto rotto e dettami la maggior villania che\nmai si dicesse a niuna cattiva femina: e per certo io mi\nmaravigliava forte di lui che egli con animo di far cosa che\nmi fosse vergogna t'avesse quelle parole dette; ma per ciò\nche così lieta e festante ti vede, ti volle provare.”",
                                    "Allora disse la donna: “Lodato sia Idio che egli ha me\nprovata con parole e te con fatti; e credo che egli possa\ndire che io porti con più pazienzia le parole che tu i fatti\nnon fai. Ma poi che tanta fede ti porta, si vuole aver caro\ne fargli onore.”",
                                    "Egano disse: “Per certo tu di' il vero.”",
                                    "E da questo prendendo argomento, era in opinione d'avere la\npiù leal donna e il più fedel servidore che mai avesse alcun\ngentile uomo; per la qual cosa, come che poi più volte con\nAnichino e egli e la donna ridesser di questo fatto,\nAnichino e la donna ebbero assai agio di quello per\navventura avuto non avrebbeno a far di quello che loro era\ndiletto e piacere, mentre a Anichin piacque dimorar con\nEgano in Bologna.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Un diviene geloso della moglie, e ella, legandosi uno\nspago al dito la notte, sente il suo amante venire a lei; il\nmarito se n'accorge, e mentre seguita l'amante la donna\nmette in luogo di sé nel letto un'altra femina, la quale il\nmarito batte e tagliale le trecce, e poi va per li fratelli\ndi lei; li quali, trovando ciò non esser vero, gli dicono\nvillania."
                                    }
                                },
                                "p": [
                                    "Stranamente pareva a tutti madonna Beatrice essere stata\nmaliziosa in beffare il suo marito, e ciascuno affermava\ndovere essere stata la paura d'Anichino grandissima quando\ntenuto forte dalla donna l'udì dire che egli d'amore l'aveva\nrichesta. Ma poi che il re vide Filomena tacersi, verso\nNeifile voltosi disse:–Dite voi–; la qual, sorridendo\nprima un poco, cominciò:",
                                    "–Belle donne, gran peso mi resta se io vorrò con una bella\nnovella contentarvi, come quelle che davanti hanno detto\ncontentate v'hanno; del quale con l'aiuto di Dio io spero\nassai bene scaricarmi.",
                                    "Dovete dunque sapere che nella nostra città fu già un\nricchissimo mercatante chiamato Arriguccio Berlinghieri, il\nquale scioccamente, sì come ancora oggi fanno tutto 'l dì i\nmercatanti, pensò di volere ingentilire per moglie; e prese\nuna giovane gentil donna male a lui convenientesi, il cui\nnome fu monna Sismonda. La quale, per ciò che egli, sì come\ni mercatanti fanno, andava molto da torno e poco con lei\ndimorava, s'innamorò d'un giovane chiamato Ruberto, il quale\nlungamente vagheggiata l'avea. E avendo presa sua\ndimestichezza e quella forse men discretamente usando, per\nciò che sommamente le dilettava, avvenne, o che Arriguccio\nalcuna cosa ne sentisse o come che s'andasse, egli ne\ndiventò il più geloso uomo del mondo e lascionne stare\nl'andar da torno e ogn'altro suo fatto e quasi tutta la suo\nsollicitudine aveva posta in guardar ben costei, né mai\nadormentato si sarebbe se lei primieramente non avesse\nsentita entrar nel letto: per la qual cosa la donna sentiva\ngravissimo dolore, per ciò che in guisa niuna col suo\nRuberto esser poteva.",
                                    "Or pure, avendo molti pensieri avuti a dover trovare alcun\nmodo d'esser con essolui e molto ancora da lui essendone\nsollicitata, le venne pensato di tener questa maniera: che,\ncon ciò fosse cosa che la sua camera fosse lungo la via e\nella si fosse molte volte accorta che Arriguccio assai a\nadormentarsi penasse ma poi dormiva saldissimo, avvisò di\ndover far venire Ruberto in su la mezzanotte all'uscio della\ncasa e d'andargli a aprire e a starsi alquanto con essolui\nmentre il marito dormiva forte. E a fare che ella il\nsentisse quando venuto fosse, in guisa che persona non se ne\naccorgesse, divisò di mandare uno spaghetto fuori della\nfinestra della camera, il quale con l'un de' capi vicino\nalla terra aggiugnesse, e l'altro capo mandatol basso infin\nsopra 'l palco e conducendolo al letto suo, quello sotto i\npanni mettere, e quando essa nel letto fosse, legallosi al\ndito grosso del piede; e appresso mandato questo a dire a\nRuberto, gl'impose che, quando venisse, dovesse lo spago\ntirare, e ella, se il marito dormisse, il lascerebbe andare\ne andrebbegli a aprire; e se egli non dormisse, ella il\nterrebbe fermo e tirerebbelo a sé, acciò che egli non\naspettasse. La qual cosa piacque a Ruberto: e assai volte\nandatovi, alcuna gli venne fatto d'esser con lei e alcuna\nno.",
                                    "Ultimamente, continuando costoro questo artificio così\nfatto, avvenne una notte che, dormendo la donna e Arriguccio\nstendendo il piè per lo letto, gli venne questo spago\ntrovato; per che, postavi la mano e trovatolo al dito della\ndonna legato, disse seco stesso: “Questo dee essere qualche\ninganno.” E avvedutosi poi che lo spago usciva fuori per la\nfinestra, l'ebbe per fermo: per che, pianamente tagliatolo\ndal dito della donna, al suo il legò e stette attento per\nvedere quel che questo volesse dire. Né stette guari che\nRuberto venne e tirato lo spago, come usato era, Arriguccio\nsi sentì; e non avendoselo ben saputo legare, e Ruberto,\navendo tirato forte e essendogli lo spago in man venuto,\nintese di doversi aspettare; e così fece.",
                                    "Arriguccio, levatosi prestamente e prese sue armi, corse\nall'uscio per dover vedere chi fosse costui e per fargli\nmale. Ora era Arriguccio, con tutto che fosse mercatante, un\nfiero uomo e un forte; e giunto all'uscio e non aprendolo\nsoavemente come soleva far la donna, e Ruberto che\naspettava, sentendolo, s'avvisò esser ciò che era, cioè che\ncolui che l'uscio apriva fosse Arriguccio: per che\nprestamente cominciò a fuggire, e Arriguccio a seguitarlo.\nUltimamente, avendo Ruberto un gran pezzo fuggito e colui\nnon cessando di seguitarlo, essendo altressì Ruberto armato,\ntirò fuori la spada e rivolsesi, e incominciarono l'uno a\nvolere offendere e l'altro a difendersi.",
                                    "La donna, come Arriguccio aprì la camera svegliatasi e\ntrovatosi tagliato lo spago dal dito, incontanente s'accorse\nche il suo inganno era scoperto: e sentendo Arriguccio esser\ncorso dietro a Ruberto, prestamente levatasi, avvisandosi\nciò che doveva potere avvenire, chiamò la fante sua, la\nquale ogni cosa sapeva, e tanto la predicò, che ella in\npersona di sé nel suo letto la mise, pregandola che senza\nfarsi conoscere quelle busse pazientemente ricevesse che\nArriguccio le desse, per ciò che ella ne le renderebbe sì\nfatto merito, che ella non avrebbe cagione donde dolersi. E\nspento il lume che nella camera ardeva, di quella s'uscì e\nnascosa in una parte della casa cominciò a aspettare quello\nche dovesse avvenire.",
                                    "Essendo tra Arriguccio e Ruberto la zuffa, i vicini della\ncontrada sentendola e levatisi cominciarono loro a dir male,\ne Arriguccio, per tema di non esser conosciuto, senza aver\npotuto sapere chi il giovane si fosse o d'alcuna cosa\noffenderlo, adirato e di mal talento, lasciatolo stare, se\nne tornò verso la casa sua; e pervenuto nella camera\nadiratamente cominciò a dire: “Ove se' tu, rea femina? Tu\nhai spento il lume perché io non ti truovi, ma tu l'hai\nfallita!” E andatosene al letto, credendosi la moglie\npigliare, prese la fante, e quanto egli poté menare le mani\ne' piedi tante pugna e tanti calci le diede, tanto che tutto\nil viso l'amaccò; e ultimamente le tagliò i capegli, sempre\ndicendole la maggior villania che mai a cattiva femina si\ndicesse.",
                                    "La fante piagneva forte, come colei che aveva di che; e\nancora che ella alcuna volta dicesse “Oimè! mercé per\nDio!”, o “Non più!”, era sì la voce dal pianto rotta e\nArriguccio impedito dal suo furore, che discerner non poteva\npiù quella esser d'un'altra femina che della moglie.\nBattutala adunque di santa ragione e tagliatile i capelli,\ncome dicemmo, disse: “Malvagia femina, io non intendo di\ntoccarti altramenti, ma io andrò per li tuoi fratelli e dirò\nloro le tue buone opere, e appresso che essi vengan per te e\nfaccianne quello che essi credono che loro onor fia e\nmenintene: ché per certo in questa casa non starai tu mai\npiù.” E così detto, uscito della camera, la serrò di fuori\ne andò tutto sol via.",
                                    "Come monna Sismonda, che ogni cosa udita aveva, sentì il\nmarito essere andato via, così, aperta la camera e racceso\nil lume, trovò la fante sua tutta pesta che piangeva forte;\nla quale come poté il meglio racconsolò e nella camera di\nlei la rimise, dove poi chetamente fattala servire e\ngovernare, sì di quello d'Arriguccio medesimo la sovvenne,\nche ella si chiamò per contenta. E come la fante nella sua\ncamera rimessa ebbe, così prestamente il letto della sua\nrifece e quella tutta racconciò e rimise in ordine, come se\nquella notte niuna persona giaciuta vi fosse, e raccese la\nlampana e sé rivestì e racconciò, come se ancora a letto non\nsi fosse andata; e accesa una lucerna e presi suoi panni, in\ncapo della scala si pose a sedere e cominciò a cucire e a\naspettare quello a che il fatto dovesse riuscire.",
                                    "Arriguccio, uscito di casa sua, quanto più tosto poté\nn'andò alla casa de' fratelli della moglie, e quivi tanto\npicchiò, che fu sentito e fugli aperto. Li fratelli della\ndonna, che eran tre, e la madre di lei, sentendo che\nArriguccio era, tutti si levarono e fatto accendere de' lumi\nvennero a lui e domandaronlo quello che egli a quella ora e\ncosì solo andasse cercando. A' quali Arriguccio,\ncominciandosi dallo spago che trovato aveva legato al dito\ndel piè di monna Sismonda, infino all'ultimo di ciò che\ntrovato e fatto avea narrò loro; e per fare loro intera\ntestimonianza di ciò che fatto avesse, i capelli che alla\nmoglie tagliati aver credeva lor pose in mano, aggiugnendo\nche per lei venissero e quel ne facessero che essi\ncredessero che al loro onore appartenesse, per ciò che egli\nnon intendeva di mai più in casa tenerla. I fratelli della\ndonna, crucciati forte di ciò che udito avevano e per fermo\ntenendolo, contro a lei innanimati, fatti accender de'\ntorchi, con intenzione di farle un mal giuoco con Arriguccio\nsi misero in via e andaronne a casa sua. Il che veggendo la\nmadre di loro, piagnendo gl'incominciò a seguitare or l'uno\ne or l'altro pregando che non dovessero queste cose così\nsubitamente credere senza vederne altro o saperne, per ciò\nche il marito poteva per altra cagione esser crucciato con\nlei e averle fatto male e ora apporle questo per iscusa di\nsé; dicendo ancora che ella si maravigliava forte come ciò\npotesse essere avvenuto, per ciò che ella conosceva ben la\nsua figliuola, sì come cole' che infino da piccolina l'aveva\nallevata, e molte altre parole simiglianti.",
                                    "Pervenuti adunque a casa d'Arriguccio e entrati dentro,\ncominciarono a salir le scale; li quali monna Sismonda\nsentendo venir disse: “Chi è là?”",
                                    "Alla quale l'un de' fratelli rispose: “Tu il saprai bene,\nrea femina, chi è.”",
                                    "Disse allora monna Sismonda: “Ora che vorrà dir questo?\nDomine aiutaci!” e levatasi in piè disse: “Fratelli miei,\nvoi siate i ben venuti; che andate voi cercando a questa ora\ntutti e tre?”",
                                    "Costoro, avendola veduta sedere e cuscire e senza alcuna\nvista nel viso d'essere stata battuta, dove Arriguccio aveva\ndetto che tutta l'aveva pesta, alquanto nella prima giunta\nsi maravigliarono e rifrenarono l'impeto della loro ira e\ndomandarolla come stato fosse quello di che Arriguccio di\nlei si doleva, minacciandola forte se ogni cosa non dicesse\nloro.",
                                    "La donna disse: “Io non so ciò che io mi vi debba dire, né\ndi che Arriguccio di me vi si debba esser doluto.”\nArriguccio, vedendola, la guatava come smemorato,\nricordandosi che egli l'aveva dati forse mille punzoni per\nlo viso e graffiatogliele e fattole tutti i mali del mondo,\ne ora la vedeva come se di ciò niente fosse stato. In brieve\ni fratelli le dissero ciò che Arriguccio loro aveva detto e\ndello spago e delle battiture e di tutto.",
                                    "La donna, rivolta a Arriguccio, disse: “Oimè, marito mio,\nche è quel ch'i' odo? Perché fai tu tener me rea femina con\ntua gran vergogna, dove io non sono, e te malvagio uomo e\ncrudele di quello che tu non se'? E quando fostù questa\nnotte più in questa casa, non che con meco? o quando mi\nbattesti? Io per me non me ne ricordo.”",
                                    "Arriguccio cominciò a dire: “Come, rea femina, non ci\nandammo noi a letto insieme? non ci tornai io, avendo corso\ndietro all'amante tuo? non ti diedi io dimolte busse e\ntaglia'ti i capelli?”",
                                    "La donna rispose: “In questa casa non ti coricasti tu\niersera. Ma lasciamo stare di questo, ché non ne posso altra\ntestimonianza fare che le mie vere parole, e vegniamo a\nquello che tu di', che mi battesti e tagliasti i capelli. Me\nnon battestù mai, e quanti n'ha qui e tu altressì mi ponete\nmente se io ho segno alcuno per tutta la persona di\nbattitura: né ti consiglierei che tu fossi tanto ardito, che\ntu mano addosso mi ponessi, ché, alla croce di Dio, io ti\nsviserei. Né i capelli altressì mi tagliasti, che io\nsentissi o vedessi, ma forse il facesti che io non me ne\navvidi: lasciami vedere se io gli ho tagliati o no.” E\nlevatisi suoi veli di testa mostrò che tagliati non gli avea\nma interi.",
                                    "Le quali cose e vedendo e udendo i fratelli e la madre\ncominciarono verso d'Arriguccio a dire: “Che vuoi tu dire,\nArriguccio? Questo non è già quello che tu ne venisti a dire\nche avevi fatto: e non sappiam noi come tu ti proverrai il\nrimanente.”",
                                    "Arriguccio stava come trasognato e voleva pur dire: ma\nveggendo che quello che egli credeva poter mostrare non era\ncosì, non s'attentava di dir nulla.",
                                    "La donna rivolta verso i fratelli disse: “Fratei miei, io\nveggio che egli è andato cercando che io faccia quello che\nio non volli mai fare, cioè che io vi racconti le miserie e\nle cattività sue: e io il farò. Io credo fermamente che ciò\nche egli v'ha detto gli sia intervenuto e abbial fatto, e\nudite come. Questo valente uomo, al qual voi nella mia mala\nora per moglie mi deste, che si chiama mercatante e che\nvuole esser creduto e che dovrebbe esser più temperato che\nuno religioso e più onesto che una donzella, son poche sere\nche egli non si vada inebbriando per le taverne e or con\nquesta cattiva femina e or con quella rimescolando; e a me\nsi fa infino a mezzanotte e talora infino a matutino\naspettare nella maniera che mi trovaste. Son certa che,\nessendo bene ebbro, si mise a giacere con alcuna sua trista\ne a lei, destandosi, trovò lo spago al piede e poi fece\ntutte quelle sue gagliardie che egli dice, e ultimamente\ntornò a lei e battella e tagliolle i capelli; e non essendo\nancora ben tornato in sé, si credette, e son certa che egli\ncrede ancora, queste cose aver fatte a me: e se voi il\nporrete ben mente nel viso, egli è ancora mezzo ebbro. Ma\ntuttavia, che che egli s'abbia di me detto, io non voglio\nche voi il vi rechiate se non come da uno ubriaco; e poscia\nche io gli perdono io, gli perdonate voi altressì.”",
                                    "La madre di lei, udendo queste parole, cominciò a fare\nromore e a dire: “Alla croce di Dio, figliuola mia, cotesto\nnon si vorrebbe fare, anzi si vorrebbe uccidere questo can\nfastidioso e sconoscente, ché egli non ne fu degno d'avere\nuna figliuola fatta come se' tu. Frate, bene sta! basterebbe\nse egli t'avesse ricolta del fango! Col malanno possa egli\nessere oggimai, se tu dei stare al fracidume delle parole\nd'un mercatantuzzo di feccia d'asino, che venutici di\ncontado e usciti delle troiate vestiti di romagnuolo, con le\ncalze a campanile e colla penna in culo, come egli hanno tre\nsoldi, vogliono le figliuole de' gentili uomini e delle\nbuone donne per moglie, e fanno arme e dicono: ‘I' son de'\ncotali’ e ‘Quei di casa mia fecer così’. Ben vorrei che'\nmiei figliuoli n'avesser seguito il mio consiglio, che ti\npotevano così orrevolmente acconciare in casa i conti Guidi\ncon un pezzo di pane, e essi vollon pur darti a questa bella\ngioia, che, dove tu se' la miglior figliuola di Firenze e la\npiù onesta, egli non s'è vergognato di mezzanotte di dir che\ntu sii puttana, quasi noi non ti conoscessimo. Ma alla fé di\nDio, se me ne fosse creduto, e' se ne gli darebbe sì fatta\ngastigatoia, che gli putirebbe.” E rivolta a' figliuoli\ndisse: “Figliuoli miei, io il vi dicea bene che questo non\ndoveva potere essere. Avete voi udito come il buono vostro\ncognato tratta la sirocchia vostra, mercatantuolo di quatro\ndenari che egli è? Ché, se io fossi come voi, avendo detto\nquello che egli ha di lei e faccendo quello che egli fa, io\nnon mi terrei mai né contenta né appagata se io nol levassi\ndi terra; e se io fossi uomo come io son femina, io non\nvorrei che altri ch'io se ne 'mpacciasse. Domine, fallo\ntristo, ubriaco doloroso che non si vergogna!”",
                                    "I giovani, vedute e udite queste cose, rivoltisi a\nArriguccio gli dissero la maggior villania che mai a niun\ncattivo uom si dicesse; e ultimamente dissero: “Noi ti\nperdoniam questa sì come a ebbro, ma guarda che per la vita\ntua da quinci innanzi simili novelle noi non sentiamo più,\nché per certo, se più nulla ce ne viene agli orecchi, noi ti\npagheremo di questa e di quella”; e così detto se\nn'andarono.",
                                    "Arriguccio, rimaso come uno smemorato, seco stesso non\nsappiendo se quello che fatto avea era stato vero o se egli\naveva sognato, senza più farne parola lasciò la moglie in\npace; la qual non solamente con la sua sagacità fuggì il\npericolo soprastante ma s'aperse la via a poter fare nel\ntempo avvenire ogni suo piacere, senza paura alcuna più aver\ndel marito.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Lidia moglie di Nicostrato ama Pirro: il quale, acciò che\ncredere il possa, le chiede tre cose le quali ella gli fa\ntutte; e oltre a questo in presenza di Nicostrato si\nsollazza con lui e a Nicostrato fa credere che non sia vero\nquello che ha veduto."
                                    }
                                },
                                "p": [
                                    "Tanto era piaciuta la novella di Neifile, che né di ridere\nné di ragionar di quella si potevano le donne tenere,\nquantunque il re più volte silenzio loro avesse imposto,\navendo comandato a Panfilo che la sua dicesse: ma pur poi\nche tacquero, così Panfilo incominciò:",
                                    "–Io non credo, reverende donne, che niuna cosa sia,\nquantunque sia grave e dubbiosa, che a far non ardisca chi\nferventemente ama; la qual cosa, quantunque in assai novelle\nsia stato dimostrato, nondimeno io il mi credo molto più con\nuna che dirvi intendo mostrare, dove udirete d'una donna\nalla quale nelle sue opere fu troppo più favorevole la\nfortuna che la ragione avveduta. E per ciò non consiglierei\nio alcuna che dietro alle pedate di colei, di cui dire\nintendo, s'arrischiasse d'andare, per ciò che non sempre è\nla fortuna disposta, né sono al mondo tutti gli uomini\nabbagliati igualmente.",
                                    "In Argo, antichissima città d'Acaia, per li suoi passati re\nmolto più fomosa che grande, fu già uno nobile uomo il quale\nappellato fu Nicostrato, a cui già vicino alla vecchiezza la\nfortuna concedette per moglie una gran donna non meno ardita\nche bella, detta per nome Lidia. Teneva costui, sì come\nnobile uomo e ricco, molta famiglia e cani e uccegli, e\ngrandissimo diletto prendea nelle cacce; e aveva tra gli\naltri suoi famigliari un giovinetto leggiadro e addorno e\nbello della persona e destro a qualunque cosa avesse voluta\nfare, chiamato Pirro, il quale Nicostrato oltre a ogn'altro\namava e più di lui si fidava. Di costui Lidia s'innamorò\nforte, tanto che né dì né notte che in altra parte che con\nlui aver poteva il pensiere: del quale amore o che Pirro non\ns'avvedesse o non volesse niente mostrava se ne curasse; di\nche la donna intollerabile noia portava all'animo.",
                                    "E disposta del tutto di fargliele sentire, chiamò a sé una\nsua cameriera nomata Lusca, della quale ella si confidava\nmolto, e sì le disse: “Lusca, li benifici li quali tu hai\nda me ricevuti ti debbono fare obediente e fedele: e per ciò\nguarda che quello che io al presente ti dirò niuna persona\nsenta già mai se non colui al quale da me ti fia imposto.\nCome tu vedi, Lusca, io son giovane e fresca donna e piena e\ncopiosa di tutte quelle cose che alcuna può disiderare, e\nbrievemente fuor che d'una non mi posso ramaricare: e questa\nè che gli anni del mio marito son troppi se co' miei si\nmisurano, per la qual cosa di quello che le giovani donne\nprendono più piacere io vivo poco contenta. E pur come\nl'altre disiderandolo, è buona pezza che io diliberai meco\ndi non volere, se la fortuna m'è stata poco amica in darmi\ncosì vecchio marito, essere io nimica di me medesima in non\nsaper trovar modo a' miei diletti e alla mia salute. E per\navergli così compiuti in questo come nell'altre cose, ho per\npartito preso di volere, sì come di ciò più degno che alcun\naltro, che il nostro Pirro co' suoi abbracciamenti gli\nsupplisca, e ho tanto amore in lui posto, che io non sento\nmai bene se non tanto quanto io il veggio o di lui penso: e\nse io senza indugio non mi ritruovo seco per certo io me ne\ncredo morire. E per ciò, se la mia vita t'è cara, per quel\nmodo che miglior ti parrà, il mio amore gli significherai e\nsì 'l pregherrai da mia parte che gli piaccia di venire a me\nquando tu per lui andrai.”",
                                    "La cameriera disse che volentieri; e come prima tempo e\nluogo le parve, tratto Pirro da parte, quanto seppe il\nmeglio l'ambasciata gli fece della sua donna. La qual cosa\nudendo Pirro si maravigliò forte, sì come colui che mai\nd'alcuna cosa avveduto non se n'era, e dubitò non la donna\nciò facesse dirgli per tentarlo; per che subito e\nruvidamente rispose: “Lusca, io non posso credere che\nqueste parole vengano della mia donna, e per ciò guarda quel\nche tu parli; e se pure da lei venissero, non credo che con\nl'animo dir te le faccia; e se pur con l'animo dir le\nfacesse, il mio signore mi fa più onore che io non vaglio,\nio non farei a lui sì fatto oltraggio per la vita mia; e\nperò guarda che tu più di sì fatte cose non mi ragioni.”",
                                    "La Lusca non sbigottita per lo suo rigido parlare gli\ndisse: “Pirro, e di queste e d'ogn'altra cosa che la mia\ndonna m'imporrà ti parlerò io quante volte ella il mi\ncomanderà, o piacere o noia che egli ti debbia essere: ma tu\nse' una bestia!”",
                                    "E turbatetta con le parole di Pirro se ne tornò alla donna,\nla quale udendole disiderò di morire; e dopo alcun giorno\nriparlò alla cameriera e disse: “Lusca, tu sai che per lo\nprimo colpo non cade la quercia; per che a me pare che tu da\ncapo ritorni a colui che in mio progiudicio nuovamente vuol\ndivenir leale, e prendendo tempo convenevole gli mostra\ninteramente il mio ardore e in tutto t'ingegna di far che la\ncosa abbia effetto; però che, se così s'intralasciasse, io\nne morrei e egli si crederebbe essere stato beffato; e, dove\nil suo amor cerchiamo, ne seguirebbe odio.”",
                                    "La cameriera confortò la donna, e cercato di Pirro il trovò\nlieto e ben disposto e sì gli disse: “Pirro, io ti mostrai\npochi dì sono in quanto fuoco la tua donna e mia stea per\nl'amor che ella ti porta, e ora da capo te ne rifò certo,\nche, dove tu in su la durezza che l'altrieri dimostrasti\ndimori, vivi sicuro che ella viverà poco. Per che io ti\npriego che ti piaccia di consolarla del suo disiderio; e\ndove tu pure in su la tua obstinazione stessi duro, là dove\nio per molto savio t'aveva, io t'avrò per uno scioccone. Che\ngloria ti può egli essere che una così fatta donna, così\nbella, così gentile te sopra ogn'altra cosa ami! Appresso\nquesto, quanto ti può' tu conoscere alla fortuna obligato,\npensando che ella t'abbia parata dinanzi così fatta cosa e\na' disideri della tua giovanezza atta e ancora un così fatto\nrifugio a' tuoi bisogni! Qual tuo pari conosci tu che per\nvia di diletto meglio stea che starai tu, se tu sarai savio?\nquale altro troverrai tu che in arme, in cavalli, in robe e\nin denari possa star come tu starai, volendo il tuo amor\nconcedere a costei? Apri adunque animo alle mie parole e in\nte ritorna: ricordati che una volta senza più suole avvenire\nche la fortuna si fa altrui incontro col viso lieto e col\ngrembo aperto; la quale chi allora non sa ricevere, poi\ntrovandosi povero e mendico, di sé e non di lei s'ha a\nramaricare. E oltre a questo non si vuol quella lealtà tra\nservidori usare e signori, che tra gli amici e par si\nconviene; anzi gli deono così i servidori trattare, in quel\nche possono, come essi da loro trattati sono. Speri tu, se\ntu avessi o bella moglie o madre o figliuola o sorella che a\nNicostrato piacesse, che egli andasse la lealtà ritrovando\nche tu servar vuoi a lui della sua donna? Sciocco se' se tu\n'l credi: abbi di certo, se le lusinghe e' prieghi non\nbastassono, che che ne dovesse a te parere, e' vi si\nadoperrebbe la forza. Trattiamo adunque loro e le lor cose\ncome essi noi e le nostre trattano. Usa il benificio della\nfortuna: non la cacciare, falleti incontro e lei vegnente\nricevi, ché per certo, se tu nol fai, lasciamo stare la\nmorte la qual senza fallo alla tua donna ne seguirà, ma tu\nancora te ne penterai tante volte, che tu ne vorrai\nmorire.”",
                                    "Pirro, il qual più fiate sopra le parole che la Lusca dette\ngli avea avea ripensato, per partito avea preso che, se ella\na lui ritornasse, di fare altra risposta e del tutto recarsi\na compiacere alla donna, dove certificar si potesse che\ntentato non fosse; e per ciò rispuose: “Vedi, Lusca, tutte\nle cose che tu mi di' io le conosco vere: ma io conosco\nd'altra parte il mio signore molto savio e molto avveduto, e\nponendomi tutti i suoi fatti in mano, io temo forte che\nLidia con consiglio e voler di lui questo non faccia per\ndovermi tentare; e per ciò, dove tre cose che io domanderò\nvoglia fare a chiarezza di me, per certo niuna cosa mi\ncomanderà poi che io prestamente non faccia. E quelle tre\ncose che io voglio son queste: primieramente che in\npresenzia di Nicostrato ella uccida il suo buono sparviere,\nappresso che ella mi mandi una ciochetta della barba di\nNicostrato, e ultimamente un dente di quegli di lui\nmedesimo, de' migliori.”",
                                    "Queste cose parvono alla Lusca gravi e alla donna\ngravissime: ma pure Amore, che è buono confortatore e gran\nmaestro di consigli, le fece diliberar di farlo, e per la\nsua cameriera gli mandò dicendo che quello che egli aveva\naddimandato pienamente farebbe, e tosto; e oltre a ciò, per\nciò che egli così savio reputava Nicostrato, disse che in\npresenzia di lui con Pirro si sollazzerebbe e a Nicostrato\nfarebbe credere che ciò non fosse vero.",
                                    "Pirro adunque cominciò a aspettare quello che far dovesse\nla gentil donna: la quale, avendo ivi a pochi dì Nicostrato\ndato un gran desinare, sì come usava spesse volte di fare, a\ncerti gentili uomini e essendo già levate le tavole, vestita\nd'uno sciamito verde e ornato molto e uscita della sua\ncamera, in quella sala venne dove costoro erano; e veggente\nPirro e ciascuno altro, se n'andò alla stanga sopra la quale\nlo sparviere era cotanto da Nicostrato tenuto caro, e\nscioltolo quasi in mano sel volesse levare e presolo per li\ngeti al muro il percosse e ucciselo.",
                                    "E gridando verso lei Nicostrato: “Oimè, donna, che hai tu\nfatto?” niente a lui rispose, ma rivolta a' gentili uomini\nche con lui avevan mangiato disse: “Signori, mal prenderei\nvendetta d'un re che mi facesse dispetto se d'uno sparviere\nnon avessi ardir di pigliarla. Voi dovete sapere che questo\nuccello tutto il tempo da dovere esser prestato dagli uomini\nal piacer delle donne lungamente m'ha tolto; per ciò che, sì\ncome l'aurora suole apparire, così Nicostrato s'è levato e\nsalito a cavallo col suo sparviere in mano n'è andato alle\npianure aperte a vederlo volare; e io, qual voi mi vedete,\nsola e malcontenta nel letto mi son rimasa; per la qual cosa\nho più volte avuta voglia di far ciò che io ho ora fatto, né\naltra cagione m'ha di ciò ritenuta se non l'aspettar di\nfarlo in presenzia d'uomini che giusti giudici sieno alla\nmia querela, sì come io credo che voi sarete.”",
                                    "I gentili uomini che l'udivano, credendo non altramenti\nesser fatta la sua affezione a Nicostrato che sonasser le\nparole, ridendo ciascuno e verso Nicostrato rivolti, che\nturbato era, cominciarono a dire: “Deh, come la donna ha\nben fatto a vendicar la sua ingiuria con la morte dello\nsparviere!” e con diversi motti sopra così fatta materia,\nessendosi già la donna in camera ritornata, in riso\nrivolsero il cruccio di Nicostrato.",
                                    "Pirro, veduto questo, seco medesimo disse: “Alti principii\nha dati la donna a' miei felici amori: faccia Idio che ella\nperseveri!”",
                                    "Ucciso adunque da Lidia lo sparviere, non trapassar molti\ngiorni che, essendo ella nella sua camera insieme con\nNicostrato, faccendogli carezze con lui incominciò a\ncianciare, e egli per sollazzo alquanto tiratala per li\ncapelli le diè cagione di mandare a effetto la seconda cosa\na lei domandata da Pirro: e prestamente lui per un picciolo\nlucignoletto preso della sua barba e ridendo, sì forte il\ntirò, che tutto dal mento gliele divelse. Di che\nramaricandosi Nicostrato, ella disse: “Or che avesti, che\nfai cotal viso per ciò che io t'ho tratti forse sei peli\ndella barba? Tu non sentivi quel ch'io, quando tu mi tiravi\ntesteso i capelli!” E così d'una parola in un'altra\ncontinuando il lor sollazzo, la donna cautamente guardò la\nciocca della barba che tratta gli avea e il dì medesimo la\nmandò al suo caro amante.",
                                    "Della terza cosa entrò la donna in più pensiero; ma pur, sì\ncome quella che era d'alto ingegno e amor la faceva vie più,\ns'ebbe pensato che modo tener dovesse a darle compimento. E\navendo Nicostrato due fanciulli datigli da' padri loro acciò\nche in casa sua, però che gentili uomini erano, apparassono\nalcun costume, de' quali quando Nicostrato mangiava l'uno\ngli tagliava innanzi e l'altro gli dava bere, fattigli\nchiamare ammenduni fece lor vedere che la bocca putiva loro\ne ammaestrogli che, quando a Nicostrato servissono, tira\nsono il capo indietro il più che potessono né questo mai\ndicessono a persona. I giovinetti, credendole, cominciarono\na tener quella maniera che la donna aveva lor mostrata; per\nche ella una volta domandò Nicostrato: “Se'ti tu accorto di\nciò che questi fanciulli fanno quando ti servono?”",
                                    "Disse Nicostrato: “Mai sì, anzi gli ho io voluti domandare\nperché il facciano.”",
                                    "A cui la donna disse: “Non fare, ché io il ti so dire io,\ne holti buona pezza taciuto per non fartene noia: ma ora che\nio m'accorgo che altri comincia a avvedersene, non è più da\ncelarloti. Questo non t'avien per altro se non che la bocca\nti pute fieramente, e non so qual si sia la cagione per ciò\nche ciò non soleva essere; e questa è bruttissima cosa\navendo tu a usare co' gentili uomini, e per ciò si vorrebe\nveder modo da curarla.”",
                                    "Disse allora Nicostrato: “Che potrebbe ciò essere? avrei\nio in bocca dente niuno guasto?”",
                                    "A cui Lidia disse: “Forse che sì”; e menatolo a una\nfinestra, gli fece aprire la bocca, e poscia che ella ebbe\nd'una parte e d'altra riguardato disse: “O Nicostrato, e\ncome il puoi tu tanto aver patito? Tu n'hai uno da questa\nparte il quale, per quello che mi paia, non solamente è\nmagagnato ma egli è tutto fracido, e fermamente, se tu il\nterrai guari in bocca, egli guasterà quegli che son dallato:\nper che io ti consiglierei che tu il ne cacciassi fuori\nprima che l'opera andasse più innanzi.”",
                                    "Disse allora Nicostrato: “Da poi che egli ti pare, e egli\nmi piace: mandisi senza più indugio per uno maestro il qual\nmel tragga.”",
                                    "Al quale la donna disse: “Non piaccia a Dio che qui per\nquesto venga maestro: e' mi pare che egli stea in maniera\nche senza alcun maestro io medesima tel trarrò ottimamente.\nE d'altra parte questi maestri son sì crudeli a far questi\nservigi, che il cuore nol mi patirebbe per niuna maniera di\nvederti o di sentirti tralle mani a niuno; e per ciò del\ntutto io voglio fare io medesima, ché almeno, se egli ti\ndorrà troppo, ti lascerò io incontanente: quello che il\nmaestro non farebbe.”",
                                    "Fattisi adunque venire i ferri da tal servigio e mandato\nfuori della camera ogni persona, solamente seco la Lusca\nritenne; e dentro serratesi, fecero distender Nicostrato\nsopra un desco, e messegli le tanaglie in bocca e preso uno\nde' denti suoi, quantunque egli forte per dolor gridasse,\ntenuto fermamente dall'una, fu dall'altra per viva forza un\ndente tirato fuori; e quel serbatosi e presone un altro il\nquale sconciamente magagnato Lidia aveva in mano, a lui\ndoloroso e quasi mezzo morto il mostrarono, dicendo: “Vedi\nquello che tu hai tenuto in bocca già è cotanto.” Egli\ncredendoselo, quantunque gravissima pena sostenuta avesse e\nmolto se ne ramaricasse, pur, poi che fuor n'era, gli parve\nesser guerito: e con una cosa e con altra riconfortato,\nessendo la pena alleviata, s'uscì della camera. La donna,\npreso il dente, tantosto al suo amante il mandò: il quale\ngià certo del suo amore sé a ogni suo piacere offerse\napparecchiato.",
                                    "La donna, disiderosa di farlo più sicuro e parendole ancora\nogni ora mille che con lui fosse, volendo quello che\nproferto gli avea attenergli, fatto sembiante d'essere\ninferma e essendo un dì appresso mangiare da Nicostrato\nvisitata, non veggendo con lui altro che Pirro, il pregò per\nalleggiamento della sua noia che aiutar la dovessero a\nandare infino nel giardino. Per che Nicostrato dall'un de'\nlati e Pirro dall'altro presala, nel giardin la portarono e\nin un pratello a piè d'un bel pero la posarono: dove stati\nalquanto sedendosi, disse la donna, che già avea fatto\ninformar Pirro di ciò che avesse a fare: “Pirro, io ho gran\ndisidero d'avere di quelle pere, e però montavi suso e\ngittane giù alquante.”",
                                    "Pirro, prestamente salitovi, cominciò a gittar giù delle\npere: e mentre le gittava cominciò a dire: “Eh, messere,\nche è ciò che voi fate? e voi, madonna, come non vi\nvergognate di sofferirlo in mia presenza? credete voi che io\nsia cieco? Voi eravate pur testé così forte malata: come\nsiete voi sì tosto guerita, che voi facciate tali cose? le\nquali se pur far volete, voi avete tante belle camere:\nperché non in alcuna di quelle a far queste cose ve\nn'andate? e sarà più onesto che farlo in mia presenza!”",
                                    "La donna rivolta al marito disse: “Che dice Pirro?\nfarnetica egli?”",
                                    "Disse allora Pirro: “Non farnetico no, madonna: non\ncredete voi che io veggia?”",
                                    "Nicostrato si maravigliava forte, e disse: “Pirro,\nveramente io credo che tu sogni.”",
                                    "Al quale Pirro rispose: “Signor mio, non sogno né mica, né\nvoi anche non sognate, anzi vi dimenate ben sì, che se così\nsi dimenasse questo pero, egli non ce ne rimarrebbe sù\nniuna.”",
                                    "Disse la donna allora: “Che può questo essere? potrebbe\negli esser vero che gli paresse vero ciò ch'e' dice? Se Dio\nmi salvi, se io fossi sana come io fui già, che io vi sarrei\nsuso per vedere che maraviglie sieno queste che costui dice\nche vede.”",
                                    "Pirro di 'n sul pero pur diceva e continuava queste\nnovelle; al quale Nicostrato disse: “Scendi giù”, e egli\nscese; a cui egli disse: “Che di' tu che vedi?”",
                                    "Disse Pirro: “Io credo che voi m'abbiate per ismemorato o\nper trasognato: vedeva voi addosso alla donna vostra, poi\npur dir mel conviene; e poi discendendo, io vi vidi levare e\nporvi costi dove voi siete a sedere.”",
                                    "“Fermamente” disse Nicostrato “eri tu in questo\nsmemorato, ché noi non ci siamo, poi che in sul pero\nsalisti, punto mossi se non come tu vedi.”",
                                    "Al quale Pirro disse: “Perché ne facciam noi quistione? Io\nvi pur vidi; e se io vi vidi, io vi vidi in sul vostro.”",
                                    "Nicostrato più ognora si maravigliava, tanto che egli\ndisse: “Ben vo' vedere se questo pero è incantato e che chi\nv'è sù vegga le maraviglie!” e montovvi sù; sopra il quale\ncome egli fu, la donna insieme con Pirro s'incominciarono a\nsollazzare; il che Nicostrato veggendo cominciò a gridare:\n“Ahi rea femina, che è quel che tu fai? e tu, Pirro, di cui\nio più mi fidava?” e così dicendo cominciò a scender del\npero.",
                                    "La donna e Pirro dicevan: “Noi ci seggiamo”; e lui\nveggendo discendere a seder si tornarono in quella guisa che\nlasciati gli avea. Come Nicostrato fu giù e vide costoro\ndove lasciati gli avea, così lor cominciò a dir villania.",
                                    "Al quale Pirro disse: “Nicostrato, ora veramente confesso\nio che, come voi diciavate davanti, che io falsamente\nvedessi mentre fui sopra il pero; né a altro il conosco se\nnon a questo, che io veggio e so che voi falsamente avete\nveduto. E che io dica il vero, niuna altra cosa vel mostri\nse non l'aver riguardo e pensare a che ora la vostra donna,\nla quale è onestissima e più savia che altra, volendo di tal\ncosa farvi oltraggio, si recherebbe a farlo davanti agli\nocchi vostri; di me non vo' dire, che mi lascerei prima\nsquartare che io il pur pensassi, non che io il venissi a\nfare in vostra presenzia. Per che di certo la magagna di\nquesto trasvedere dee procedere del pero; per ciò che tutto\nil mondo non m'avrebbe fatto discredere che voi qui non\nfoste con la vostra donna carnalmente giaciuto, se io non\nudissi dire a voi che egli vi fosse paruto che io facessi\nquello che io so certissimamente che io non pensai, non che\nio facessi mai.”",
                                    "La donna appresso, che quasi tutta turbata s'era levata in\npiè, cominciò a dire: “Sia con la mala ventura, se tu m'hai\nper sì poco sentita, che, se io volessi attendere a queste\ntristezze che tu di' che vedevi, io le venissi a fare\ndinanzi agli occhi tuoi. Sii certo di questo, che, qualora\nvolontà me ne venisse, io non verrei qui, anzi mi crederei\nsapere essere in una delle nostre camere in guisa e in\nmaniera che gran cosa mi parrebbe che tu il risapessi già\nmai.”",
                                    "Nicostrato, al quale vero parea ciò che dicea l'uno e\nl'altro, che essi quivi dinanzi a lui mai a tale atto non si\ndovessero esser condotti, lasciate stare le parole e le\nriprensioni di tal maniera, cominciò a ragionare della\nnovità del fatto e del miracolo della vista che così si\ncambiava a chi sù vi montava.",
                                    "Ma la donna, che della opinione che Nicostrato mostrava\nd'avere avuta di lei si mostrava turbata, disse: “Veramente\nquesto pero non ne farà mai più niuna, né a me né a altra\ndonna, di queste vergogne, se io potrò; e per ciò, Pirro,\ncorri e va e reca una scure e a un'ora te e me vendica\ntagliandolo, come che molto meglio sarebbe a dar con essa in\ncapo a Nicostrato, il quale senza considerazione alcuna così\ntosto si lasciò abbagliar gli occhi dello 'ntelletto: ché,\nquantunque a quegli che tu hai in testa paresse ciò che tu\ndi', per niuna cosa dovevi nel giudicio della tua mente\ncomprendere o consentir che ciò fosse.”",
                                    "Pirro prestissimo andò per la scure e tagliò il pero: il\nquale come la donna vide caduto, disse verso Nicostrato:\n“Poscia che io veggio abbattuto il nemico della mia onestà,\nla mia ira è ita via”; e a Nicostrato, che di ciò la\npregava, benignamente perdonò, imponendogli che più non gli\navvenisse di presummere, di colei che più che sé l'amava,\nuna così fatta cosa già mai.",
                                    "Così il misero marito schernito con lei insieme e col suo\namante nel palagio se ne tornarono, nel quale poi molte\nvolte Pirro di Lidia e ella di lui con più agio presero\npiacere e diletto. Dio ce ne dea a noi.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Due sanesi amano una donna comare dell'uno: muore il\ncompare e torna al compagno secondo la promessa fattagli e\nraccontagli come di là si dimori."
                                    }
                                },
                                "p": [
                                    "Restava solamente al re il dover novellare; il quale, poi\nche vide le donne racchetate, che del pero tagliato che\ncolpa avuta non avea si dolevano, incominciò:",
                                    "–Manifestissima cosa è che ogni giusto re primo servatore\ndee essere delle leggi fatte da lui, e se altro ne fa, servo\ndegno di punizione e non re si dee giudicare: nei quale\npeccato e riprensione a me, che vostro re sono, quasi\ncostretto cader conviene. Egli è il vero che io ieri la\nlegge diedi a' nostri ragionamenti fatti oggi con intenzione\ndi non voler questo dì il mio privilegio usare ma\nsoggiacendo con voi insieme a quella, di quello ragionare\nche voi tutti ragionato avete. Ma egli non solamente è stato\nragionato quello che io imaginato avea di raccontare, ma\nsonsi sopra quello tante altre cose e molto più belle dette,\nche io per me, quantunque la memoria ricerchi, ramentar non\nmi posso né conoscere che io intorno a sì fatta materia dir\npotessi cosa che alle dette s'appareggiasse. E per ciò,\ndovendo peccare nella legge da me medesimo fatta, sì come\ndegno di punigione infino a ora a ogni ammenda che comandata\nmi fia mi proffero apparecchiato, e al mio privilegio\nusitato mi tornerò. E dico che la novella detta da Elissa\ndel compare e della comare e appresso la bessaggine de'\nsanesi hanno tanta forza, carissime donne, che, lasciando\nstar le beffe agli sciocchi mariti fatte dalle lor savie\nmogli, mi tirano a dovervi contare una novelletta di loro:\nla quale, ancora che in sé abbia assai di quello che creder\nnon si dee, nondimeno sarà in parte piacevole a ascoltare.",
                                    "Furono adunque in Siena due giovani popolari, de' quali\nl'uno ebbe nome Tingoccio Mini e l'altro fu chiamato Meuccio\ndi Tura, e abitavano in Porta Salaia; e quasi mai non\nusavano se non l'un con l'altro, e per quello che paresse\ns'amavano molto. E andando, come gli uomini vanno, alle\nchiese e alle prediche, più volte udito avevano e della\ngloria e della miseria che all'anime di color che morivano\nera, secondo li lor meriti, conceduta nell'altro mondo;\ndelle quali cose disiderando di saper certa novella né\ntrovando il modo, insieme si promisero che qual prima di lor\nmorisse, a colui che vivo fosse rimaso, se potesse,\nritornerebbe e direbbegli novelle di quello che egli\ndisiderava: e questo fermaron con giuramento.",
                                    "Avendosi adunque questa promession fatta e insieme\ncontinuamente usando, come è detto, avvenne che Tingoccio\ndivenne compare d'uno Ambruogio Anselmini, che stava in\nCamporeggi, il quale d'una sua donna chiamata monna Mita\naveva avuto un figliuolo. Il quale Tingoccio insieme con\nMeuccio visitando alcuna volta questa sua comare, la quale\nera una bellissima e vaga donna, non obstante il comparatico\ns'inamorò di lei; e Meuccio similemente, piacendogli ella\nmolto e molto udendola commendare a Tingoccio, se ne\ninnamorò. E di questo amore l'un si guardava dall'altro, ma\nnon per una medesima ragione: Tingoccio si guardava di\nscoprirlo a Meuccio per la cattività che a lui medesimo\nparea fare d'amare la comare, e sarebbesi vergognato che\nalcuno l'avesse saputo; Meuccio non se ne guardava per\nquesto ma perché già avveduto s'era che ella piaceva a\nTingoccio, laonde egli diceva: “Se io questo gli discuopro,\negli prenderà gelosia di me, e potendole a ogni suo piacere\nparlare, sì come compare, in ciò che egli potrà la mi\nmetterà in odio, e così mai cosa che mi piaccia di lei io\nnon avrò.”",
                                    "Ora, amando questi due giovani come detto è, avvenne che\nTingoccio, al quale era più destro il potere alla donna\naprire ogni suo disiderio, tanto seppe fare e con atti e con\nparole, che egli ebbe di lei il piacer suo; di che Meuccio\ns'accorse bene, e quantunque molto gli dispiacesse, pure,\nsperando di dovere alcuna volta pervenire al fine del suo\ndisiderio, acciò che Tingoccio non avesse materia né cagione\ndi guastargli o d'impedirgli alcun suo fatto, faceva pur\nvista di non avvedersene.",
                                    "Così amando i due compagni, l'uno più felicemente che\nl'altro, avvenne che, trovando Tingoccio nelle possessioni\ndella comare il terren dolce, tanto vangò e tanto lavorò,\nche una infermità ne gli sopravvenne; la quale dopo alquanti\ndì sì l'aggravò forte, che, non potendola sostenere,\ntrapassò di questa vita. E trapassato il terzo dì appresso,\nché forse prima non avea potuto, se ne venne, secondo la\npromession fatta, una notte nella camera di Meuccio e lui,\nil quale forte dormiva, chiamò.",
                                    "Meuccio destatosi disse: “Qual se' tu?”",
                                    "A cui egli rispose: “Io son Tingoccio, il quale, secondo\nla promessione che io ti feci, sono a te tornato a dirti\nnovelle dell'altro mondo.”",
                                    "Alquanto si spaventò Meuccio veggendolo, ma pure\nrassicurato disse: “Tu sie il ben venuto, fratel mio!”, e\npoi il domandò se egli era perduto.",
                                    "Al quale Tingoccio rispose: “Perdute son le cose che non\nsi ritruovano: e come sare' io in mei chi se io fossi\nperduto?”",
                                    "“Deh, “ disse Meuccio “io non dico così, ma io ti dimando\nse tu se' tra l'anime dannate nel fuoco pennace di\nNinferno.”",
                                    "A cui Tingoccio rispose: “Costetto no, ma io son bene, per\nli peccati da me commessi, in gravissime pene e angosciose\nmolto.”",
                                    "Domandò allora Meuccio particularmente Tingoccio che pene\nsi dessero di là per ciascun de' peccati che di qua si\ncommettono, e Tingoccio gliele disse tutte. Poi il domandò\nMeuccio se egli avesse di qua per lui a fare alcuna cosa. A\ncui Tingoccio rispose di sì, e ciò era che egli facesse per\nlui dire delle messe e delle orazioni e fare delle limosine,\nper ciò che queste cose molto giovavano a quei di là; a cui\nMeuccio disse di farlo volentieri.",
                                    "E partendosi Tingoccio da lui, Meuccio si ricordò della\ncomare, e sollevato alquanto il capo disse: “Ben che mi\nricorda, o Tingoccio: della comare con la quale tu giacevi\nquando eri di qua, che pena t'è di là data?”",
                                    "A cui Tingoccio rispose: “Fratel mio, come io giunsi di\nlà, si fu uno il qual pareva che tutti i miei peccati\nsapesse a mente, il quale mi comandò che io andassi in quel\nluogo nel quale io piansi in grandissima pena le colpe mie,\ndove io trovai molti compagni a quella medesima pena\ncondannati che io; e stando io tra loro e ricordandomi di\nciò che già fatto avea con la comare e aspettando per quello\ntroppo maggior pena che quella che data m'era, quantunque io\nfossi in un gran fuoco e molto ardente, tutto di paura\ntremava. Il che sentendo un che m'era dallato, mi disse:\n‘Che hai tu più che gli altri che qui sono, che triemi\nstando nel fuoco?’ ‘O, ’ diss'io ‘amico mio, io ho gran paura\ndel giudicio che io aspetto d'un gran peccato che io feci\ngià.’ Quegli allora mi domandò che peccato quel fosse. A cui\nio dissi: ‘Il peccato fu cotale, che io mi giaceva con una\nmia comare, e giacquivi tanto, che io me ne scorticai.’ E\negli allora, faccendosi beffe di ciò, mi disse: ‘Va,\nsciocco, non dubitare, ché di qua non si tiene ragione\nalcuna delle comari!’; il che io udendo tutto mi\nrassicurai.” E detto questo, appressandosi il giorno disse:\n“Meuccio, fatti con Dio, ché io non posso più esser con\nteco”; e subitamente andò via.",
                                    "Meuccio, avendo udito che di là niuna ragion si teneva\ndelle comari, cominciò a far beffe della sua sciocchezza,\nper ciò che già parecchie n'avea risparmiate; per che,\nlasciata andar la sua ignoranza, in ciò per innanzi divenne\nsavio. Le quali cose se frate Rinaldo avesse sapute, non gli\nsarebbe stato bisogno d'andar silogizzando quando convertì\na' suoi piaceri la sua buona comare.–"
                                ]
                            },
                            {
                                "@n": "Conclusione",
                                "p": [
                                    "Zefiro era levato per lo sole che al ponente s'avicinava,\nquando il re, finita la sua novella né altro alcun\nrestandovi a dire, levatasi la corona di testa, sopra il\ncapo la pose alla Lauretta dicendo:–Madonna, io vi corono\ndi voi medesima reina della nostra brigata; quello omai che\ncrederete che piacer sia di tutti e consolazione, sì come\ndonna comanderete–; e riposesi a sedere.",
                                    "La Lauretta, divenuta reina, si fece chiamare il\nsiniscalco, al quale impose che ordinasse che nella\npiacevole valle alquanto a migliore ora che l'usato si\nmettesser le tavole, acciò che poi adagio si potessero al\npalagio tornare; e appresso ciò che a fare avesse, mentre il\nsuo reggimento durasse, gli divisò. Quindi, rivolta alla\ncompagnia, disse:–Dioneo volle ieri che oggi si ragionasse\ndelle beffe che le donne fanno a' mariti; e, se non fosse\nche io non voglio mostrare d'essere di schiatta di can\nbotolo che incontanente si vuol vendicare, io direi che\ndomane si dovesse ragionare delle beffe che gli uomini fanno\nalle lor mogli. Ma lasciando star questo, dico che ciascun\npensi di dire di quelle beffe che tutto il giorno o donna a\nuomo o uomo a donna o l'uno uomo all'altro si fanno; e credo\nche in questo sarà non meno di piacevole ragionare che stato\nsia questo giorno–; e così detto, levatasi in piè, per\ninfino a ora di cena licenziò la brigata.",
                                    "Levaronsi adunque le donne e gli uomini parimente, de'\nquali alcuni scalzi per la chiara acqua cominciarono a\nandare, e altri tra' belli e diritti arbori sopra il verde\nprato s'andavano diportando. Dioneo e la Fiammetta gran\npezza cantarono insieme d'Arcita e di Palemone: e così varii\ne diversi diletti pigliando, il tempo infino all'ora della\ncena con grandissimo piacer trapassarono. La qual venuta e\nlungo al pelaghetto a tavola postisi, quivi al canto di\nmille uccelli, rinfrescati sempre da una aura soave che da\nquelle montagnette da torno nasceva, senza alcuna mosca,\nriposatamente e con letizia cenarono. E levate le tavole,\npoi che alquanto la piacevole valle ebbero circuita, essendo\nancora il sole alto a mezzo vespro, sì come alla loro reina\npiacque, inverso la loro usata dimora con lento passo\nripresero il cammino; e motteggiando e cianciando di ben\nmille cose, così di quelle che il dì erano state ragionate\ncome d'altre, al bel palagio assai vicino di notte\npervennero. Dove con freschissimi vini e con confetti la\nfatica del picciol cammin cacciata via, intorno della bella\nfontana di presente furono in sul danzare, quando al suono\ndella cornamusa di Tindaro e quando d'altri suon carolando.\nMa alla fine la reina comandò a Filomena che dicesse una\ncanzone; la quale così incominciò:",
                                    "Estimar fece questa canzone a tutta la brigata che nuovo e\npiacevole amore Filomena strignesse; e per ciò che per le\nparole di quella pareva che ella più avanti che la vista\nsola n'avesse sentito, tenendonela più felice, invidia per\ntali vi furono ne le fu avuta. Ma poi che la sua canzon fu\nfinita, ricordandosi la reina che il dì seguente era\nvenerdì, così a tutti piacevolemente disse:–Voi sapete,\nnobili donne e voi giovani, che domane è quel dì che alla\npassione del nostro Signore è consecrato, il quale, se ben\nvi ricorda, noi divotamente celebrammo essendo reina Neifile\ne a' ragionamenti dilettevoli demmo luogo; e il simigliante\nfacemmo del sabato subsequente. Per che, volendo il buono\nessemplo datone da Neifile seguitare, estimo che onesta cosa\nsia che domane e l'altro dì, come i passati giorni facemmo,\ndal nostro dilettevole novellare ci astegniamo, quello a\nmemoria riducendoci che in così fatti giorni per la salute\ndelle nostre anime adivenne.–",
                                    "Piacque a tutti il divoto parlare della loro reina; dalla\nquale licenziati, essendo già buona pezza di notte passata,\ntutti s'andarono a riposare."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "Deh lassa la mia vita!",
                                                "Sarà giammai ch'io possa ritornar",
                                                "donde mi tolse noiosa partita?"
                                            ]
                                        },
                                        {
                                            "l": [
                                                "Certo io non so, tanto è 'l disio focoso,",
                                                "che io porto nel petto,",
                                                "di ritrovarmi ov'io, lassa, già fui.",
                                                "O caro bene, o solo mio riposo,",
                                                "che 'l mio cuor tien distretto,",
                                                "deh dilmi tu, ché 'l domandarne altrui",
                                                "non oso, né so cui.",
                                                "Deh, signor mio, deh fammelo sperare,",
                                                "si ch'io conforti l'anima smarrita."
                                            ]
                                        },
                                        {
                                            "l": [
                                                "Io non so ben ridir qual fu 'l piacere",
                                                "che sì m'ha infiammata,",
                                                "che io non trovo dì né notte loco.",
                                                "Per che l'udire e 'l sentire e 'l vedere",
                                                "con forza non usata",
                                                "ciascun per sé accese nuovo foco,",
                                                "nel qual tutta mi coco;",
                                                "né mi può altri che tu confortare",
                                                "o ritornar la virtù sbigottita."
                                            ]
                                        },
                                        {
                                            "l": [
                                                "Deh dimmi s'esser dee e quando fia",
                                                "ch'io ti trovi giammai",
                                                "dov'io basciai quegli occhi che m'han morta;",
                                                "dimmel, caro mio bene, anima mia,",
                                                "quando tu vi verrai,",
                                                "e col dir'Tosto' alquanto mi conforta.",
                                                "Sia la dimora corta",
                                                "d'ora al venire e poi lunga allo stare,",
                                                "ch'io non men curo, sì m'ha Amor ferita."
                                            ]
                                        },
                                        {
                                            "l": [
                                                "Se egli avvien che io mai più ti tenga,",
                                                "non so s'io sarò sciocca,",
                                                "com'io or fui a lasciarti partire.",
                                                "Io ti terrò, e che può sì n'avenga;",
                                                "e della dolce bocca",
                                                "convien ch'io sodisfaccia al mio disire.",
                                                "D'altro non voglio or dire:",
                                                "dunque vien tosto, vienmi a abracciare,",
                                                "ché 'l pur pensarlo di cantar m'invita."
                                            ]
                                        }
                                    ]
                                }
                            }
                        ]
                    },
                    {
                        "@n": "Ottava giornata",
                        "argument": {
                            "p": "FINISCE LA SETTIMA GIORNATA DEL DECAMERON: INCOMINCIA L'OTTAVA, NELLA QUALE, SOTTO IL REGGIMENTO DI LAURETTA, SI RAGIONA DI QUELLE BEFFE CHE TUTTO IL GIORNO O DONNA A UOMO O UOMO A DONNA O L'UNO UOMO ALL'ALTRO SI FANNO."
                        },
                        "div2": [
                            {
                                "@n": "Introduzione",
                                "p": "Già nella sommità de' più alti monti apparivano, la\ndomenica mattina, i raggi della surgente luce e, ogni ombra\npartitasi, manifestamente le cose si conosceano, quando la\nreina levatasi con la sua compagnia primieramente alquanto\nsu per le rugiadose erbette andarono, e poi in su la mezza\nterza una chiesetta lor vicina visitata, in quella il divino\nofficio ascoltarono. E a casa tornatisene, poi che con\nletizia e con festa ebber mangiato, cantarono e danzarono\nalquanto; e appresso, licenziati dalla reina, chi volle\nandare a riposarsi poté. Ma avendo il sol già passato il\ncerchio di meriggio, come alla reina piacque, al novellare\nusato tutti appresso la bella fontana a seder posti, per\ncomandamento della reina così Neifile cominciò."
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Gulfardo prende da Guasparruolo denari in prestanza, e con\nla moglie di lui accordato di dover giacer con lei per\nquegli sì gliele dà; e poi in presenza di lei a Guasparruol\ndice che a lei gli diede, e ella dice che è il vero."
                                    }
                                },
                                "p": [
                                    "–Se così ha disposto Idio che io debba alla presente\ngiornata con la mia novella dar cominciamento, e el mi\npiace. E per ciò, amorose donne, con ciò sia cosa che molto\nsi sia detto delle beffe fatte dalle donne agli uomini, una\nfattane da uno uomo a una donna mi piace di raccontarne, non\ngià perché io intenda in quella di biasimare ciò che l'uom\nfece o di dire che alla donna non fosse bene investito, anzi\nper commendar l'uomo e biasimar la donna e per mostrare che\nanche gli uomini sanno beffare chi crede loro, come essi da\ncui egli credono son beffati. Avvegna che, chi volesse più\npropriamente parlare, quel che io dir debbo non si direbbe\nbeffa anzi si direbbe merito: per ciò che, con ciò sia cosa\ndebba essere onestissima e la sua castità come la sua vita\nguardare né per alcuna cagione a contaminarla conducersi (e\nquesto non possendosi, così appieno tuttavia come si\nconverrebbe, per la fragilità nostra), affermo colei esser\ndegna del fuoco la quale a ciò per prezzo si conduce; dove\nchi per amor, conoscendo le sue forze grandissime, perviene,\nda giudice non troppo rigido merita perdono, come, pochi dì\nson passati, ne mostrò Filostrato essere stato in madonna\nFilippa observato in Prato.",
                                    "Fu adunque già in Melano un tedesco al soldo il cui nome fu\nGulfardo, pro' della persona e assai leale a coloro ne' cui\nservigi si mettea, il che rade volte suole de' tedeschi\navvenire. E per ciò che egli era nelle prestanze de' denari\nche fatte gli erano lealissimo renditore, assai mercatanti\navrebbe trovati che per piccolo utile ogni quantità di\ndenari gli avrebber prestata. Pose costui, in Melan\ndimorando, l'amor suo in una donna assai bella chiamata\nmadonna Ambruogia, moglie d'un ricco mercatante che aveva\nnome Guasparruol Cagastraccio, il quale era assai suo\nconoscente e amico: e amandola assai discretamente, senza\navvedersene il marito né altri, le mandò un giorno a\nparlare, pregandola che le dovesse piacere d'essergli del\nsuo amor cortese e che egli era dalla sua parte presto a\ndover far ciò che ella gli comandasse. La donna, dopo molte\nnovelle, venne a questa conclusione, che ella era presta di\nfar ciò che Gulfardo volesse dove due cose ne dovesser\nseguire: l'una, che questo non dovesse mai per lui esser\nmanifestato a alcuna persona; l'altra, che, con ciò fosse\ncosa che ella avesse per alcuna sua cosa bisogno di fiorini\ndugento d'oro, voleva che egli, che ricco uomo era, gliele\ndonasse, e appresso sempre sarebbe al suo servigio.",
                                    "Gulfardo, udendo la 'ngordigia di costei, isdegnato per la\nviltà di lei la quale egli credeva che fosse una valente\ndonna, quasi in odio transmutò il fervente amore e pensò di\ndoverla beffare: e mandolle dicendo che molto volontieri e\nquello e ogni altra cosa, che egli potesse, che le piacesse;\ne per ciò mandassegli pure a dire quando ella volesse che\negli andasse a lei, ché egli gliele porterebbe, né che mai\ndi questa cosa alcun sentirebbe, se non un suo compagno di\ncui egli si fidava molto e che sempre in sua compagnia\nandava in ciò che faceva. La donna, anzi cattiva femina,\nudendo questo fu contenta, e mandogli dicendo che\nGuasparuolo suo marito doveva ivi a pochi dì per sue bisogne\nandare insino a Genova, e allora ella gliele farebbe\nassapere e manderebbe per lui.",
                                    "Gulfardo, quando tempo gli parve, se n'andò a Guasparuolo e\nsì gli disse: “Io son per fare un mio fatto per lo quale mi\nbisognan fiorini dugento d'oro, li quali io voglio che tu mi\npresti con quello utile che tu mi suogli prestar degli\naltri.” Guasparuolo disse che volentieri e di presente gli\nannoverò i denari.",
                                    "Ivi a pochi giorni Guasparuolo andò a Genova, come la donna\naveva detto; per la qual cosa la donna mandò a Gulfardo che\na lei dovesse venire e recare li dugento fiorin d'oro.\nGulfardo, preso il compagno suo, se n'andò a casa della\ndonna; e trovatala che l'aspettava, la prima cosa che fece,\nle mise in mano questi dugento fiorin d'oro, veggente il suo\ncompagno, e sì le disse: “Madonna, tenete questi denari e\ndaretegli a vostro marito quando sarà tornato.”",
                                    "La donna gli prese e non s'avide perché Gulfardo dicesse\ncosì, ma si credette che egli il facesse acciò che il\ncompagno suo non s'accorgesse che egli a lei per via di\nprezzo gli desse; per che ella disse: “Io il farò\nvolentieri ma io voglio veder quanti sono”; e versatigli\nsopra una tavola e trovatigli esser dugento, seco forte\ncontenta gli ripose. E tornò a Gulfardo e, lui nella sua\ncamera menato, non solamente quella notte ma molte altre,\navanti che il marito tornasse da Genova, della sua persona\ngli sodisfece.",
                                    "Tornato Guasparuolo da Genova, di presente Gulfardo, avendo\nappostato che insieme con la moglie era, se n'andò a lui e\nin presenza di lei disse: “Guasparuolo, i denari, cioè li\ndugento fiorin d'oro che l'altrier mi prestasti, non m'ebber\nluogo, per ciò che io non potei fornir la bisogna per la\nquale gli presi: e per ciò io gli recai qui di presente alla\ndonna tua e sì gliele diedi, e per ciò dannerai la mia\nragione.”",
                                    "Guasparuolo, volto alla moglie, la domandò se avuti gli\navea; ella, che quivi vedeva il testimonio, nol seppe negare\nma disse: “Mai sì che io gli ebbi, né m'era ancor ricordata\ndi dirloti.”",
                                    "Disse allora Guasparruolo: “Gulfardo, io son contento:\nandatevi pur con Dio, ché io acconcerò bene la vostra\nragione.”",
                                    "Gulfardo partitosi, e la donna rimasa scornata diede al\nmarito il disonesto prezzo della sua cattività: e così il\nsagace amante senza costo godé della sua avara donna."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Il prete da Varlungo si giace con monna Belcolore,\nlasciale pegno un suo tabarro; e accattato da lei un\nmortaio, il rimanda e fa domandare il tabarro lasciato per\nricordanza: rendelo proverbiando la buona donna."
                                    }
                                },
                                "p": [
                                    "Commendavano igualmente e gli uomini e le donne ciò che\nGulfardo fatto aveva alla 'ngorda melanese, quando la reina\na Panfilo voltatasi sorridendo gl'impose ch'el seguitasse;\nper la qual cosa Panfilo incominciò:",
                                    "–Belle donne, a me occorre di dire una novelletta contro a\ncoloro li quali continuamente n'offendono senza poter da noi\ndel pari essere offesi, cioè contro a' preti, li qual sopra\nle nostre mogli hanno bandita la croce, e par loro non\naltramenti aver guadagnato il perdono di colpa e di pena,\nquando una se ne posson metter sotto, che se d'Allessandria\navessero il soldano menato legato a Vignone. Il che i\nsecolari cattivelli non possono a lor fare, come che nelle\nmadri, nelle sirocchie, nelle amiche e nelle figliuole con\nnon meno ardore, che essi le lor mogli assaliscano,\nvendichin l'ire loro. E per ciò io intendo raccontarvi uno\namorazzo contadino, più da ridere per la conclusione che\nlungo di parole, del quale ancora potrete per frutto\ncogliere che a' preti non sia sempre ogni cosa da credere.",
                                    "Dico adunque che a Varlungo, villa assai vicina di qui,\ncome ciascuna di voi o sa o puote avere udito, fu un valente\nprete e gagliardo della persona ne' servigi delle donne, il\nquale, come che legger non sapesse troppo, pur con molte\nbuone e sante parolozze la domenica a piè dell'olmo ricreava\ni suoi popolani; e meglio le lor donne, quando essi in\nalcuna parte andavano, che altro prete che prima vi fosse\nstato, visitava, portando loro della festa e dell'acqua\nbenedetta e alcun moccolo di candela talvolta infino a casa,\ndando loro la sua benedizione.",
                                    {
                                        "emph": [
                                            "L'acqua corre la borrana",
                                            "Kyrie"
                                        ],
                                        "foreign": {
                                            "@lang": "lat",
                                            "#text": "Sanctus"
                                        },
                                        "#text": "Ora avvenne che, tra l'altre sue popolane che prima gli\neran piaciute, una sopra tutte ne gli piacque, che aveva\nnome monna Belcolore, moglie d'un lavoratore che si facea\nchiamare Bentivegna del Mazzo; la qual nel vero era pure una\npiacevole e fresca foresozza, brunazza e ben tarchiata e\natta a meglio saper macinar che alcuna altra; e oltre a ciò\nera quella che meglio sapeva sonare il cembalo e cantare\n e menar la ridda e il\nballonchio, quando bisogno faceva, che vicina che ella\navesse, con bel moccichino e gente in mano. Per le quali\ncose messer lo prete ne 'nvaghì sì forte, che egli ne menava\nsmanie e tutto il dì andava aiato per poterla vedere; e\nquando la domenica mattina la sentiva in chiesa, diceva un\n e un  sforzandosi ben di mostrarsi un\ngran maestro di canto, che pareva uno asino che ragghiasse,\ndove, quando non la vi vedea, si passava assai leggiermente;\nma pur sapeva sì fare, che Bentivegna del Mazzo non se ne\navvedeva, né ancora vicina che egli avesse. E per poter più\navere la dimestichezza di monna Belcolore, a otta a otta la\npresentava: e quando le mandava un mazzuol d'agli freschi,\nch'egli aveva i più belli della contrada in un suo orto che\negli lavorava a sue mani, e quando un canestruccio di\nbaccelli e talora un mazzuolo di cipolle malige o di\nscalogni; e, quando si vedeva tempo, guatatala un poco in\ncagnesco, per amorevolezza la rimorchiava, e ella cotal\nsalvatichetta, faccendo vista di non avvedersene, andava\npure oltre in contegno; per che messer lo prete non ne\npoteva venire a capo."
                                    },
                                    "Ora avvenne un dì che, andando il prete di fitto meriggio\nper la contrada or qua or là zazeato, scontrò Bentivegna del\nMazzo con uno asino pien di cose innanzi, e fattogli motto\nil domandò dove egli andava.",
                                    "A cui Bentivegna rispose: “Gnaffé, sere, in buona verità\nio vo infino a città per alcuna mia vicenda: e porto queste\ncose a ser Bonaccorri da Ginestreto, ché m'aiuti di non so\nche m'ha fatto richiedere per una comparigione del\nparentorio per lo pericolator suo il giudice del dificio.”",
                                    "Il prete lieto disse: “Ben fai, figliuole; or va con la\nmia benedizione e torna tosto; e se ti venisse veduto\nLapuccio o Naldino, non t'esca di mente di dir loro che mi\nrechino quelle combine per li coreggiati miei.”",
                                    "Bentivegna disse che sarebbe fatto; e venendosene verso\nFirenze, si pensò il prete che ora era tempo d'andare alla\nBelcolore e di provar sua ventura; e messasi la via tra'\npiedi non ristette sì fu a casa di lei; e entrato dentro\ndisse: “Dio ci mandi bene: chi è di qua?”",
                                    "La Belcolore, che era andata in balco, udendol disse: “O\nsere, voi siate il ben venuto: che andate voi zaconato per\nquesto caldo?”",
                                    "Il prete rispose: “Se Dio mi dea bene, che io mi veniva a\nstar con teco un pezzo, per ciò che io trovai l'uom tuo che\nandava a città.”",
                                    "La Belcolore, scesa giù, si pose a sedere e cominciò a\nnettare sementa di cavolini che il marito avea poco innanzi\ntrebbiati. Il prete le cominciò a dire: “Bene, Belcolore,\nde'mi tu far sempre mai morire a questo modo?”",
                                    "La Belcolore cominciò a ridere e a dire: “O che ve fo\nio?”",
                                    "Disse il prete: “Non mi fai nulla ma tu non mi lasci fare\na te quel che io vorrei e che Idio comandò.”",
                                    "Disse la Belcolore: “Deh! andante andate: o fanno i preti\ncosì fatte cose?”",
                                    "Il prete rispose: “Sì facciam noi meglio che gli altri\nuomini: o perché no? E dicoti più, che noi facciamo vie\nmiglior lavorio; e sai perché? perché noi maciniamo a\nraccolta: ma in verità bene a tuo uopo, se tu stai cheta e\nlascimi fare.”",
                                    "Disse la Belcolore: “O che bene a mio uopo potrebbe esser\nquesto? ché siete tutti quanti più scarsi che 'l fistolo.”",
                                    "Allora il prete disse: “Io non so, chiedi pur tu: o vuogli\nun paio di scarpette o vuogli un frenello o vuogli una bella\nfetta di stame o ciò che tu vuogli.”",
                                    "Disse la Belcolore: “Frate, bene sta! Io me n'ho di\ncoteste cose; ma se voi mi volete cotanto bene, ché non mi\nfate voi un servigio, e io farò ciò che voi vorrete?”",
                                    "Allora disse il prete: “Dì ciò che tu vuogli, e io il farò\nvolentieri.”",
                                    "La Belcolore allora disse: “Egli mi conviene andar sabato\na Firenze a render lana che io ho filata e a far racconciare\nil filatoio mio: e se voi mi prestate cinque lire, che so\nche l'avete, io ricoglierò dall'usuraio la gonnella mia del\nperso e lo scaggiale dai dì delle feste che io recai a\nmarito, ché vedete che non ci posso andare a santo né in\nniun buon luogo, perché io non l'ho; e io sempre mai poscia\nfarò ciò che voi vorrete.”",
                                    "Rispose il prete: “Se Dio mi dea il buono anno, io non gli\nho allato: ma credimi che, prima che sabato sia, io farò che\ntu gli avrai molto volontieri.”",
                                    "“Sì, “ disse la Belcolore “tutti siete così gran\npromettitori, e poscia non attenete altrui nulla: credete\nvoi fare a me come voi faceste alla Biliuzza, che se n'andò\ncol ceteratoio? Alla fé di Dio non farete, ché ella n'è\ndivenuta femina di mondo pur per ciò: se voi non gli avete,\ne voi andate per essi.”",
                                    "“Deh!” disse il prete “non mi fare ora andare infino a\ncasa, ché vedi che ho così ritta la ventura testé che non\nc'è persona, e forse quand'io ci tornassi ci sarebbe chi che\nsia che c'impaccerebbe: e io non so quando e' mi si venga\ncosì ben fatto come ora.”",
                                    "E ella disse: “Bene sta: se voi volete andar, sì andate;\nse non, sì ve ne durate.”",
                                    {
                                        "foreign": [
                                            {
                                                "@lang": "lat",
                                                "#text": "salvum me fac"
                                            },
                                            {
                                                "@lang": "lat",
                                                "#text": "sine costodia"
                                            }
                                        ],
                                        "#text": "Il prete, veggendo che ella non era acconcia a far cosa che\ngli piacesse se non a , e egli volea fare\n, disse: “Ecco, tu non mi credi che io te\ngli rechi; acciò che tu mi creda io ti lascerò pegno questo\nmio tabarro di sbiavato.”"
                                    },
                                    "La Belcolore levò alto il viso e disse: “Sì, cotesto\ntabarro, o che vale egli?”",
                                    "Disse il prete: “Come, che vale? Io voglio che tu sappi\nch'egli è di duagio infino in treagio, e hacci di quegli nel\npopolo nostro che il tengon di quattragio; e non ha ancora\nquindici dì che mi costò da Lotto rigattiere delle lire ben\nsette, e ebbine buon mercato de' soldi ben cinque, per quel\nche mi dica Buglietto, che sai che si cognosce così bene di\nquesti panni sbiavati.”",
                                    "“O sie?” disse la Belcolore “se Dio m'aiuti, io non\nl'avrei mai creduto: ma datemelo in prima.”",
                                    "Messer lo prete, che aveva carica la balestra, trattosi il\ntabarro gliele diede; e ella, poi che riposto l'ebbe, disse:\n“Sere, andiancene qua nella capanna, ché non vi vien mai\npersona”; e così fecero.",
                                    "E quivi il prete, dandole i più dolci basciozzi del mondo e\nfaccendola parente di messer Domenedio, con lei una gran\npezza si sollazzò: poscia partitosi in gonnella, che pareva\nche venisse da servire a nozze, se ne tornò al santo.",
                                    "Quivi, pensando che quanti moccoli ricoglieva in tutto\nl'anno d'offerta non valeva la metà di cinque lire, gli\nparve aver mal fatto e pentessi d'avere lasciato il tabarro\ne cominciò a pensare in che modo riaver lo potesse senza\ncosto. E per ciò che alquanto era maliziosetto, s'avisò\ntroppo bene come dovesse fare a riaverlo, e vennegli fatto:\nper ciò che il dì seguente, essendo festa, egli mandò un\nfanciullo d'un suo vicino in casa questa monna Belcolore, e\nmandolla pregando che le piacesse di prestargli il mortaio\nsuo della pietra, per ciò che desinava la mattina con lui\nBinguccio dal Poggio e Nuto Buglietti, sì che egli voleva\nfar della salsa. La Belcolore gliele mandò.",
                                    "E come fu in su l'ora del desinare, el prete appostò quando\nBentivegna del Mazzo e la Belcolor manicassero; e chiamato\nil cherico suo gli disse: “Togli quel mortaio e riportalo\nalla Belcolore, e dì: «Dice il sere che gran mercé, e che\nvoi gli rimandiate il tabarro che il fanciullo vi lasciò per\nricordanza».” Il cherico andò a casa della Belcolore con\nquesto mortaio e trovolla insieme con Bentivegna a desco che\ndesinavano; quivi posto giù il mortaio fece l'ambasciata del\nprete.",
                                    "La Belcolore udendosi richiedere il tabarro volle\nrispondere; ma Bentivegna con un mal viso disse: “Dunque\ntoi tu ricordanza al sere? Fo boto a Cristo che mi vien\nvoglia di darti un gran sergozzone: va rendigliel tosto, che\ncanciola te nasca! e guarda che di cosa che voglia mai, io\ndico s'e' volesse l'asino nostro, non ch'altro, non gli sia\ndetto di no.”",
                                    "La Belcolore brontolando si levò, e andatasene al\nsoppediano ne trasse il tabarro e diello al cherico e disse:\n“Dirai così al sere da mia parte: «La Belcolor dice che fa\nprego a Dio che voi non pesterete mai più salsa in suo\nmortaio: non l'avete voi sì bello onor fatto di questa.»”",
                                    "Il cherico se n'andò col tabarro e fece l'ambasciata al\nsere; a cui il prete ridendo disse: “Dira'le, quando tu la\nvedrai, che s'ella non ci presterà il mortaio, io non\npresterò a lei il pestello; vada l'un per l'altro.”",
                                    "Bentivegna si credeva che la moglie quelle parole dicesse\nperché egli l'aveva garrito, e non se ne curò; ma la\nBelcolore venne in iscrezio col sere e tennegli favella\ninsino a vendemmia. Poscia, avendola minacciata il prete di\nfarnela andare in bocca del lucifero maggiore, per bella\npaura entro, col mosto e con le castagne calde si rappatumò\ncon lui, e più volte insieme fecer poi gozzoviglia. E in\niscambio delle cinque lire le fece il prete rincartare il\ncembal suo e appiccovvi un sonagliuzzo, e ella fu contenta.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Calandrino, Bruno e Buffalmacco giù per lo Mugnone vanno\ncercando di trovar l'elitropia, e Calandrino se la crede\naver trovata; tornasi a casa carico di pietre; la moglie il\nproverbia e egli turbato la batte, e a' suoi compagni\nracconta ciò che essi sanno meglio di lui."
                                    }
                                },
                                "p": [
                                    "Finita la novella di Panfilo, della quale le donne avevano\ntanto riso che ancora ridono, la reina a Elissa commise che\nseguitasse; la quale ancora ridendo incominciò:",
                                    "–Io non so, piacevoli donne, se egli mi si verrà fatto di\nfarvi con una mia novelletta non men vera che piacevole\ntanto ridere quanto ha fatto Panfilo con la sua: ma io me ne\ningegnerò.",
                                    "Nella nostra città, la qual sempre di varie maniere e di\nnuove genti è stata abondevole, fu, ancora non è gran tempo,\nun dipintore chiamato Calandrino, uom semplice e di nuovi\ncostumi. Il quale il più del tempo con due altri dipintori\nusava, chiamati l'un Bruno e l'altro Buffalmacco, uomini\nsollazzevoli molto ma per altro avveduti e sagaci, li quali\ncon Calandrino usavan per ciò che de' modi suoi e della sua\nsimplicità sovente gran festa prendevano. Era similmente\nallora in Firenze un giovane di maravigliosa piacevolezza in\nciascuna cosa che far voleva, astuto e avvenevole, chiamato\nMaso del Saggio; il quale, udendo alcune cose della\nsemplicità di Calandrino, propose di voler prender diletto\nde' fatti suoi col fargli alcuna beffa o fargli credere\nalcuna nuova cosa.",
                                    "E per avventura trovandolo un dì nella chiesa di San\nGiovanni e vedendolo stare attento a riguardare le dipinture\ne gl'intagli del tabernaculo il quale è sopra l'altare della\ndetta chiesa, non molto tempo davanti postovi, pensò\nessergli dato luogo e tempo alla sua intenzione. E informato\nun suo compagno di ciò che fare intendeva, insieme\ns'accostarono là dove Calandrino solo si sedeva, e faccendo\nvista di non vederlo insieme incominciarono a ragionare\ndelle virtù di diverse pietre, delle quali Maso così\nefficacemente parlava come se stato fosse un solenne e gran\nlapidario. A' quali ragionamenti Calandrino posta orecchie,\ne dopo alquanto levatosi in piè, sentendo che non era\ncredenza, si congiunse con loro, il che forte piacque a\nMaso; il quale, seguendo le sue parole, fu da Calandrin\ndomandato dove queste pietre così virtuose si trovassero.\nMaso rispose che le più si trovavano in Berlinzone, terra\nde' baschi, in una contrada che si chiamava Bengodi, nella\nquale si legano le vigne con le salsicce e avevavisi un'oca\na denaio e un papero giunta; e eravi una montagna tutta di\nformaggio parmigiano grattugiato, sopra la quale stavan\ngenti che niuna altra cosa facevano che far maccheroni e\nraviuoli e cuocergli in brodo di capponi, e poi gli gittavan\nquindi giù, e chi più ne pigliava più se n'aveva; e ivi\npresso correva un fiumicel di vernaccia, della migliore che\nmai si bevve, senza avervi entro gocciola d'acqua.",
                                    "“Oh!” disse Calandrino “cotesto è buon paese; ma dimmi,\nche si fa de' capponi che cuocon coloro?”",
                                    "Rispose Maso: “Mangiansegli i baschi tutti.”",
                                    "Disse allora Calandrino: “Fostivi tu mai?”",
                                    "A cui Maso rispose: “Di' tu se io vi fu' mai? Sì vi sono\nstato così una volta come mille.”",
                                    "Disse allora Calandrino: “E quante miglia ci ha?”",
                                    "Maso rispose: “Haccene più di millanta, che tutta notte\ncanta.”",
                                    "Disse Calandrino: “Dunque dee egli essere più là che\nAbruzzi.”",
                                    "“Sì bene, “ rispose Maso “sì è cavelle.”",
                                    "Calandrino semplice, veggendo Maso dir queste parole con un\nviso fermo e senza ridere, quella fede vi dava che dar si\npuò a qualunque verità è più manifesta, e così l'aveva per\nvere; e disse: “Troppo ci è di lungi a' fatti miei: ma se\npiù presso ci fosse, ben ti dico che io vi verrei una volta\ncon esso teco pur per veder fare il tomo a quei maccheroni e\ntormene una satolla. Ma dimmi, che lieto sie tu, in queste\ncontrade non se ne truova niuna di queste pietre così\nvirtuose?”",
                                    "A cui Maso rispose: “Sì, due maniere di pietre ci si\ntruovano di grandissima virtù. L'una sono i macigni da\nSettignano e da Montisci, per vertù de' quali, quando son\nmacine fatti, se ne fa la farina, e per ciò si dice egli in\nque' paesi di là che da Dio vengon le grazie e da Montisci\nle macine; ma ècci di questi macigni sì gran quantità, che\nappo noi è poco prezzata, come appo loro gli smeraldi, de'\nquali v'ha maggior montagne che Monte Morello, che rilucon\ndi mezzanotte vatti con Dio; e sappi che chi facesse le\nmacine belle e fatte legare in anella prima che elle si\nforassero e portassele al soldano, n'avrebbe ciò che\nvolesse. L'altra si è una pietra, la quale noi altri\nlapidarii appelliamo elitropia, pietra di troppo gran vertù,\nper ciò che qualunque persona la porta sopra di sé, mentre\nla tiene, non è da alcuna altra persona veduto dove non è.”",
                                    "Allora Calandrin disse: “Gran virtù son queste; ma questa\nseconda dove si truova?”",
                                    "A cui Maso rispose che nel Mugnone se ne solevan trovare.",
                                    "Disse Calandrino: “Di che grossezza è questa pietra? o che\ncolore è il suo?”",
                                    "Rispose Maso: “Ella è di varie grossezze, ché alcuna n'è\npiù, alcuna meno, ma tutte son di colore quasi come nero.”",
                                    "Calandrino, avendo tutte queste cose seco notate, fatto\nsembianti d'avere altro a fare, si partì da Maso e seco\npropose di volere cercare di questa pietra; ma diliberò di\nnon volerlo fare senza saputa di Bruno e di Buffailmacco, li\nquali spezialissimamente amava. Diessi adunque a cercar di\ncostoro, acciò che senza indugio e prima che alcuno altro\nn'andassero a cercare, e tutto il rimanente di quella\nmattina consumò in cercargli. Ultimamente, essendo già l'ora\ndella nona passata, ricordandosi egli che essi lavoravano\nnel monistero delle donne di Faenza, quantunque il caldo\nfosse grandissimo, lasciata ogni altra sua faccenda, quasi\ncorrendo n'andò a costoro e chiamatigli così disse loro:\n“Compagni, quando voi vogliate credermi, noi possiamo\ndivenire i più ricchi uomini di Firenze: per ciò che io ho\ninteso da uomo degno di fede che in Mugnone si truova una\npietra, la qual chi la porta sopra non è veduto da niuna\naltra persona; per che a me parrebbe che noi senza alcuno\nindugio, prima che altra persona v'andasse, v'andassimo a\ncercar. Noi la troverem per certo, per ciò che io la\nconosco; e trovata che noi l'avremo, che avrem noi a fare\naltro se non mettercela nella scarsella e andare alle tavole\nde' cambiatori, le quali sapete che stanno sempre cariche di\ngrossi e di fiorini, e torcene quanti noi ne vorremo? Niuno\nci vedrà; e così potremo arricchire subitamente, senza avere\ntutto dì a schiccherare le mura a modo che fa la lumaca.”",
                                    "Bruno e Buffalmacco, udendo costui, fra se medesimi\ncominciarono a ridere, e guatando l'un verso l'altro fecer\nsembianti di maravigliarsi forte e lodarono il consiglio di\nCalandrino; ma domandò Buffalmacco come questa pietra avesse\nnome.",
                                    "A Calandrino, che era di grossa pasta, era già il nome\nuscito di mente; per che egli rispose: “Che abbiam noi a\nfar del nome poi che noi sappiamo la vertù? A me parrebbe\nche noi andassomo a cercare senza star più.”",
                                    "“Or ben” disse Bruno “come è ella fatta?”",
                                    "Calandrin disse: “Egli ne son d'ogni fatta ma tutte son\nquasi nere; per che a me pare che noi abbiamo a ricogliere\ntutte quelle che noi vederem nere, tanto che noi ci\nabbattiamo a essa; e per ciò non perdiam tempo, andiamo.”",
                                    "A cui Bruno disse: “Or t'aspetta”; e volto a Buffalmacco\ndisse: “A me pare che Calandrino dica bene, ma non mi pare\nche questa sia ora da ciò, per ciò che il sole è alto e dà\nper lo Mugnone entro e ha tutte le pietre rasciutte, per che\ntali paion testé bianche, delle pietre che vi sono, che la\nmattina, anzi che il sole l'abbia rasciutte, paion nere: e\noltre a ciò molta gente per diverse cagioni è oggi, che è dì\nda lavorare, per lo Mugnone, li quali vedendoci si\npotrebbono indovinare quello che noi andassomo faccendo e\nforse farlo essi altressì; e potrebbe venire alle mani a\nloro, e noi avremmo perduto il trotto per l'ambiadura. A me\npare, se pare a voi, che questa sia opera da dover far da\nmattina, che si conoscon meglio le nere dalle bianche, e in\ndì di festa, che non vi sarà persona che ci vegga.”",
                                    "Buffalmacco lodò il consiglio di Bruno, e Calandrino vi\ns'accordò: e ordinarono che la domenica mattina vegnente\ntutti e tre fossero insieme a cercar di questa pietra; ma\nsopra ogni altra cosa gli pregò Calandrino che essi non\ndovesser questa cosa con persona del mondo ragionare, per\nciò che a lui era stata posta in credenza. E ragionato\nquesto, disse loro ciò che udito avea della contrada di\nBengodi, con saramenti affermando che così era. Partito\nCalandrino da loro, essi quello che intorno a questo\navessero a fare ordinarono fra se medesimi.",
                                    "Calandrino con disidero aspettò la domenica mattina: la\nqual venuta, in sul far del dì si levò. E chiamati i\ncompagni, per la porta a San Gallo usciti e nel Mugnon\ndiscesi cominciarono a andare in giù della pietra cercando.\nCalandrino andava, e come più volenteroso, avanti e\nprestamente or qua e or là saltando, dovunque alcuna pietra\nnera vedeva si gittava e quella ricogliendo si metteva in\nseno. I compagni andavano appresso, e quando una e quando\nun'altra ne ricoglievano; ma Calandrino non fu guari di via\nandato, che egli il seno se n'ebbe pieno, per che, alzandosi\ni gheroni della gonnella, che alla analda non era, e\nfaccendo di quegli ampio grembo, bene avendogli alla\ncoreggia attaccati d'ogni parte, non dopo molto gli empié, e\nsimilmente, dopo alquanto spazio, fatto del mantello grembo,\nquello di pietre empié. Per che, veggendo Buffalmacco e\nBruno che Calandrino era carico e l'ora del mangiare\ns'avicinava, secondo l'ordine da sé posto disse Bruno a\nBuffalmacco: “Calandrino dove è?”",
                                    "Buffalmacco, che ivi presso sel vedea, volgendosi intorno e\nor qua e or là riguardando, rispose: “Io non so, ma egli\nera pur poco fa qui dinanzi da noi.”",
                                    "Disse Bruno: “Ben che fa poco! a me par egli esser certo\nche egli è ora a casa a desinare e noi ha lasciati nel\nfarnetico d'andar cercando le pietre nere giù per lo\nMugnone.”",
                                    "“Deh come egli ha ben fatto” disse allor Buffalmacco\n“d'averci beffati e lasciati qui, poscia che noi fummo sì\nsciocchi, che noi gli credemmo. Sappi! chi sarebbe stato sì\nstolto, che avesse creduto che in Mugnone si dovesse trovare\nuna così virtuosa pietra, altri che noi?”",
                                    "Calandrino, queste parole udendo, imaginò che quella pietra\nalle mani gli fosse venuta e che per la vertù d'essa coloro,\nancor che loro fosse presente, nol vedessero. Lieto adunque\noltre modo di tal ventura, senza dir loro alcuna cosa, pensò\ndi tornarsi a casa; e volti i passi indietro se ne cominciò\na venire.",
                                    "Vedendo ciò, Buffalmacco disse a Bruno: “Noi che faremo?\nché non ce ne andiam noi?”",
                                    "A cui Bruno rispose: “Andianne; ma io giuro a Dio che mai\nCalandrino non me ne farà più niuna; e se io gli fossi\npresso come stato sono tutta mattina, io gli darei tale di\nquesto ciotto nelle calcagna, che egli si ricorderebbe forse\nun mese di questa beffa”; e il dir le parole e l'aprirsi e\n'l dar del ciotto nel calcagno a Calandrino fu tutto uno.\nCalandrino, sentendo il duolo, levò alto il piè e cominciò a\nsoffiare ma pur si tacque e andò oltre.",
                                    "Buffalmacco, recatosi in mano uno de' codoli che raccolti\navea, disse a Bruno: “Deh vedi bel codolo: così giugnesse\negli testé nelle reni a Calandrino!” e lasciato andare, gli\ndiè con esso nelle reni una gran percossa; e in brieve in\ncotal guisa, or con una parola e or con un'altra, su per lo\nMugnone infino alla porta a San Gallo il vennero lapidando.\nQuindi, in terra gittate le pietre che ricolte aveano,\nalquanto con le guardie de' gabellieri si ristettero; le\nquali, prima da loro informate, faccendo vista di non vedere\nlasciarono andar Calandrino con le maggior risa del mondo.\nIl quale senza arrestarsi se ne venne a casa sua, la quale\nera vicina al Canto alla Macina; e in tanto fu la fortuna\npiacevole alla beffa, che, mentre Calandrino per lo fiume ne\nvenne e poi per la città, niuna persona gli fece motto, come\nche pochi ne scontrasse per ciò che quasi a desinare era\nciascuno.",
                                    "Entrossene adunque Calandrino così carico in casa sua. Era\nper avventura la moglie di lui, la quale ebbe nome monna\nTessa, bella e valente donna, in capo della scala: e\nalquanto turbata della sua lunga dimora, veggendol venire\ncominciò proverbiando a dire: “Mai, frate, il diavol ti ci\nreca! Ogni gente ha già desinato quando tu torni a\ndesinare.”",
                                    "Il che udendo Calandrino e veggendo che veduto era, pieno\ndi cruccio e di dolore cominciò a gridare: “Oimè, malvagia\nfemina, o eri tu costì? Tu m'hai diserto, ma in fé di Dio io\nte ne pagherò!” e salito in una sua saletta e quivi\nscaricate le molte pietre che recate avea, niquitoso corse\nverso la moglie e presala per le trecce la si gittò a'\npiedi, e quivi, quanto egli poté menar le braccia e' piedi,\ntanto le diè per tutta la persona: pugna e calci, senza\nlasciarle in capo capello o osso adosso che macero non fosse\nle diede, niuna cosa valendole il chieder mercé con le mani\nin croce.",
                                    "Buffalmacco e Bruno, poi che co' guardiani della porta\nebbero alquanto riso, con lento passo cominciarono alquanto\nlontani a seguitar Calandrino; e giunti a piè dell'uscio di\nlui sentirono la fiera battitura la quale alla moglie dava,\ne faccendo vista di giugnere pure allora il chiamarono.\nCalandrino tutto sudato, rosso e affannato si fece alla\nfinestra e pregogli che suso a lui dovessero andare. Essi,\nmostrandosi alquanto turbati, andaron suso e videro la sala\npiena di pietre e nell'un de' canti la donna scapigliata,\nstracciata, tutta livida e rotta nel viso, dolorosamente\npiagnere; e d'altra parte Calandrino, scinto e ansando a\nguisa d'uom lasso, sedersi.",
                                    "Dove, come alquanto ebbero riguardato, dissero: “Che è\nquesto, Calandrino? vuoi tu murare, ché noi veggiamo qui\ntante pietre?” e oltre a questo sugiunsero: “E monna Tessa\nche ha? E' par che tu l'abbi battuta: che novelle son\nqueste?” Calandrino, faticato dal peso delle pietre e dalla\nrabbia con la quale la donna aveva battuta e del dolore\ndella ventura la quale perduta gli pareva avere, non poteva\nraccoglier lo spirito a formare intera la parola alla\nrisposta; per che soprastando, Buffalmacco rincominciò:\n“Calandrino, se tu avevi altra ira, tu non ci dovevi per\nciò straziare come fatto hai; ché, poi sodotti ci avesti a\ncercar teco della pietra preziosa, senza dirci a Dio né a\ndiavolo, a guisa di due becconi nel Mugnon ci lasciasti e\nvenistitene, il che noi abbiamo forte per male; ma per certo\nquesta fia la sezzaia che tu ci farai mai.”",
                                    "A queste parole Calandrino sforzandosi rispose: “Compagni,\nnon vi turbate, l'opera sta altramenti che voi non pensate.\nIo, sventurato!, aveva quella pietra trovata; e volete udire\nse io dico il vero? Quando voi primieramente di me\ndomandaste l'un l'altro, io v'era presso a men di diece\nbraccia e veggendo che voi ve ne venavate e non mi vedavate\nv'entrai innanzi, e continuamente poco innanzi a voi me ne\nson venuto.” E cominciandosi dall'un de' capi infin la fine\nraccontò loro ciò che essi fatto e detto aveano e mostrò\nloro il dosso e le calcagna come i ciotti conci\ngliel'avessero; e poi seguitò: “E dicovi che, entrando alla\nporta con tutte queste pietre in seno che voi vedete qui,\nniuna cosa mi fu detta, ché sapete quanto esser sogliano\nspiacevoli e noiosi que' guardiani a volere ogni cosa\nvedere; e oltre a questo ho trovati per la via più miei\ncompari e amici, li quali sempre mi soglion far motto e\ninvitarmi a bere, né alcun fu che parola mi dicesse né\nmezza, sì come quegli che non mi vedeano. Alla fine, giunto\nqui a casa, questo diavolo di questa femina maladetta mi si\nparò dinanzi e ebbemi veduto, per ciò che, come voi sapete,\nle femine fanno perder la vertù a ogni cosa: di che io, che\nmi poteva dire il più avventurato uom di Firenze, sono\nrimaso il più sventurato; e per questo l'ho tanto battuta\nquanto io ho potuto menar le mani e non so a quello che io\nmi tengo che io non le sego le veni, che maladetta sia l'ora\nche io prima la vidi e quando ella mai venne in questa\ncasa!” E raccesosi nell'ira si voleva levare per tornare a\nbatterla da capo.",
                                    "Buffalmacco e Bruno, queste cose udendo, facevan vista di\nmaravigliarsi forte e spesso affermavano quello che\nCalandrino diceva, e avevano sì gran voglia di ridere, che\nquasi scoppiavano; ma vedendolo furioso levare per battere\nun'altra volta la moglie, levatiglisi alla 'ncontro il\nritennero, dicendo di queste cose niuna colpa aver la donna\nma egli, che sapeva che le femine facevano perdere la vertù\nalle cose e non l'aveva detto che ella si guardasse\nd'apparirgli innanzi quel giorno: il quale avvedimento Idio\ngli aveva tolto o per ciò che la ventura non doveva esser\nsua o perché egli aveva in animo d'ingannare i suoi\ncompagni, a' quali, come s'avedeva averla trovata, il dovea\npalesare. E dopo molte parole, non senza gran fatica la\ndolente donna riconciliata con essolui e lasciandol\nmalinconoso con la casa piena di pietre, si partirono.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Il proposto di Fiesole ama una donna vedova: non è amato\nda lei e, credendosi giacer con lei, giace con una sua\nfante, e i fratelli della donna vel fanno trovare al vescovo\nsuo."
                                    }
                                },
                                "p": [
                                    "Venuta Elissa alla fine della sua novella non senza gran\npiacere di tutta la compagnia avendola raccontata, quando la\nreina a Emilia voltatasi le mostrò voler che ella appresso\nd'Elissa la sua raccontasse; la quale prestamente così\ncominciò:",
                                    "–Valorose donne, quanto i preti e' frati e ogni cherico\nsieno sollecitatori delle menti nostre in più novelle dette\nmi ricorda esser mostrato; ma per ciò che dire non se ne\npotrebbe tanto, che ancora più non ne fosse, io oltre a\nquelle intendo di dirvene una d'un proposto il quale,\nmalgrado di tutto il mondo, voleva che una gentil donna\nvedova gli volesse bene, o volesse ella o no: la quale, sì\ncome molto savia, il trattò sì come egli era degno.",
                                    "Come ciascuna di voi sa, Fiesole, il cui poggio noi\npossiamo di quinci vedere, fu già antichissima città e\ngrande, come che oggi tutta disfatta sia, né per ciò è mai\ncessato che vescovo avuto non abbia, e ha ancora. Quivi\nvicino alla maggior chiesa ebbe già una gentil donna vedova,\nchiamata monna Piccarda, un suo podere con una casa non\ntroppo grande; e per ciò che la più agiata donna del mondo\nnon era, quivi la maggior parte dell'anno dimorava, e con\nlei due suoi fratelli, giovani assai da bene e cortesi. Ora\navvenne che, usando questa donna alla chiesa maggiore e\nessendo ancora assai giovane e bella e piacevole, di lei\ns'innamorò sì forte il proposto della chiesa, che più qua né\npiù là non vedea; e dopo alcun tempo fu di tanto ardire, che\negli medesimo disse a questa donna il piacer suo, e pregolla\nche ella dovesse esser contenta del suo amore e d'amar lui\ncome egli lei amava.",
                                    "Era questo proposto d'anni già vecchio ma di senno\ngiovanissimo, baldanzoso e altiero, e di sé ogni gran cosa\npresummeva, con suoi modi e costumi pien di scede e di\nspiacevolezze, e tanto sazievole e rincrescevole, che niuna\npersona era che ben gli volesse; e se alcuno ne gli voleva\npoco, questa donna era colei, ché non solamente non ne gli\nvolea punto, ma ella l'aveva più in odio che il mal del\ncapo; per che ella, sì come savia, gli rispose: “Messer,\nche voi m'amiate mi può esser molto caro, e io debbo amar\nvoi e amerovvi volontieri; ma tra il vostro amore e 'l mio\nniuna cosa disonesta dee cader mai. Voi siete mio padre\nspirituale e siete prete, e già v'appressate molto bene alla\nvecchiezza, le quali cose vi debbono fare e onesto e casto;\ne d'altra parte io non son fanciulla, alla quale questi\ninnamoramenti steano oggimai bene, e son vedova, che sapete\nquanta onestà nelle vedove si richiede; e per ciò abbiatemi\nper iscusata, che al modo che voi mi richiedete io non\nv'amere' mai né così voglio essere amata da voi.”",
                                    "Il proposto, per quella volta non potendo trarre da lei\naltro, non fece come sbigottito o vinto al primo colpo, ma\nusando la sua trascutata prontezza la sollecitò molte volte\ne con lettere e con ambasciate e ancora egli stesso quando\nnella chiesa la vedeva venire; per che, parendo questo\nstimolo troppo grave e troppo noioso alla donna, si pensò di\nvolerlosi levar da dosso per quella maniera la quale egli\nmeritava, poscia che altramenti non poteva; ma cosa alcuna\nfar non volle, che prima co' fratelli nol ragionasse. E\ndetto loro ciò che il proposto verso lei operava e quello\nancora che ella intendeva di fare e avendo in ciò piena\nlicenzia da loro, ivi a pochi giorni andò alla chiesa come\nusata era; la quale come il proposto vide, così se ne venne\nverso lei e, come far soleva, per un modo parentevole seco\nentrò in parole.",
                                    "La donna, vedendol venire e verso lui riguardando, gli fece\nlieto viso; e da una parte tiratisi, avendole il proposto\nmolte parole dette al modo usato, la donna dopo un gran\nsospiro disse: “Messere, io ho udito assai volte che egli\nnon è alcun castello sì forte, che, essendo ogni dì\ncombattuto, non venga fatto d'esser preso una volta; il che\nio veggo molto bene in me essere avvenuto. Tanto ora con\ndolci parole e ora con una piacevolezza e ora con un'altra\nmi sete andato da torno, che voi m'avete fatto rompere il\nmio proponimento: e son disposta, poscia che io così vi\npiaccio, a volere esser vostra.”",
                                    "Il proposto tutto lieto disse: “Madonna, gran mercé; e a\ndirvi il vero, io mi sono forte maravigliato come voi vi\nsiete tanto tenuta, pensando che mai più di niuna non\nm'avenne: anzi ho io alcuna volta detto: ‘Se le femine\nfossero d'ariento, elle non varrebbon denaio, per ciò che\nniuna se ne terrebbe a martello’. Ma lasciamo andare ora\nquesto: quando e dove potrem noi essere insieme?”",
                                    "A cui la donna rispose: “Signor mio dolce, il quando\npotrebbe essere qualora più ci piacesse, per ciò che io non\nho marito a cui mi convenga render ragione delle notti; ma\nio non so pensare il dove.",
                                    "Disse il proposto: “Come no? o in casa vostra?”",
                                    "Rispose la donna: “Messer, voi sapete che io ho due\nfratelli giovani, li quali e di dì e di notte vengono in\ncasa con lor brigate, e la casa mia non è troppo grande: e\nper ciò esser non vi si potrebbe, salvo chi non volesse\nstarvi a modo di mutolo senza far motto o zitto alcuno e al\nbuio a modo di ciechi: vogliendo far così, si potrebbe, per\nciò che essi non s'impacciano nella camera mia, ma è la loro\nsì allato alla mia, che paroluzza sì cheta non si può dire,\nche non si senta.”",
                                    "Disse allora il proposto: “Madonna, per questo non rimanga\nper una notte o per due, intanto che io pensi dove noi\npossiamo essere in altra parte con più agio.”",
                                    "La donna disse: “Messere, questo stea pure a voi, ma d'una\ncosa vi priego: che questo stea segreto, che mai parola non\nse ne sappia.”",
                                    "Il proposto disse allora: “Madonna, non dubitate di ciò,\ne, se esser puote, fate che istasera noi siamo insieme.”",
                                    "La donna disse: “Piacemi”, e datogli l'ordine come e\nquando venir dovesse, si partì e tornossi a casa.",
                                    "Aveva questa donna una sua fante, la quale non era però\ntroppo giovane, ma ella aveva il più brutto viso e il più\ncontraffatto che si vedesse mai: ché ella aveva il naso\nschiacciato forte e la bocca torta e le labbra grosse e i\ndenti mal composti e grandi, e sentiva del guercio, né mai\nera senza mal d'occhi, con un color verde e giallo che\npareva che non a Fiesole ma a Sinagaglia avesse fatta la\nstate, e oltre a tutto questo era sciancata e un poco monca\ndal lato destro; e il suo nome era Ciuta, e perché così\ncagnazzo viso aveva, da ogni uomo era chiamata Ciutazza; e\nbenché ella fosse contraffatta della persona, ella era pure\nalquanto maliziosetta. La quale la donna chiamò a sé e\ndissele: “Ciutazza, se tu mi vuoi fare un servigio\nstanotte, io ti donerò una bella camiscia nuova.”",
                                    "La Ciutazza, udendo ricordar la camiscia, disse: “Madonna,\nse voi mi date una camiscia, io mi gitterò nel fuoco, non\nche altro.”",
                                    "“Or ben, “ disse la donna “io voglio che tu giaccia\nstanotte con uno uomo entro il letto mio e che tu gli faccia\ncarezze e guarditi ben di non far motto, sì che tu non fossi\nsentita da' fratei miei, che sai che ti dormono allato; e\nposcia io ti darò la camiscia.”",
                                    "La Ciutazza disse: “Sì, dormirò io con sei, non che con\nuno, se bisognerà.”",
                                    "Venuta adunque la sera, messer lo proposto venne come\nordinato gli era stato, e i due giovani, come la donna\ncomposto avea, erano nella camera loro e facevansi ben\nsentire: per che il proposto, tacitamente e al buio nella\ncamera della donna entratosene, se n'andò, come ella gli\ndisse, al letto, e dall'altra parte la Ciutazza, ben dalla\ndonna informata di ciò che a fare avesse. Messer lo\nproposto, credendosi aver la donna sua allato, si recò in\nbraccio la Ciutazza e cominciolla a basciare senza dir\nparola, e la Ciutazza lui; e cominciossi il proposto a\nsollazzar con lei, la possession pigliando de' beni\nlungamente disiderati.",
                                    "Quando la donna ebbe questo fatto, impose a' fratelli che\nfacessero il rimanente di ciò che ordinato era; li quali,\nchetamente della camera usciti, n'andarono verso la piazza,\ne fu lor la fortuna in quello che far voleano più favorevole\nche essi medesimi non dimandavano; per ciò che, essendo il\ncaldo grande, aveva domandato il vescovo di questi due\ngiovani, per andarsi infino a casa lor diportando e ber con\nloro. Ma come venir gli vide, così detto loro il suo\ndisidero con loro si mise in via; e in una lor corticella\nfresca entrato, dove molti lumi accesi erano, con gran\npiacer bevve d'un lor buon vino.",
                                    "E avendo bevuto, dissono i giovani: “Messer, poi che tanta\ndi grazia n'avete fatta, che degnato siete di visitar questa\nnostra piccola casetta, alla quale noi venavamo a invitarvi,\nnoi vogliam che vi piaccia di voler vedere una cosetta che\nnoi vi vogliam mostrare.”",
                                    "Il vescovo rispose che volentieri: per che l'un de'\ngiovani, preso un torchietto acceso in mano e messosi\ninnanzi, seguitandolo il vescovo e tutti gli altri, si\ndirizzò verso la camera dove messer lo proposto giaceva con\nla Ciutazza; il quale, per giugner tosto, s'era affrettato\ndi cavalcare e era, avanti che costor quivi venissero,\ncavalcato già delle miglia più di tre, per che istanchetto,\navendo non ostante il caldo la Ciutazza in braccio, si\nriposava. Entrato adunque con lume in mano il giovane nella\ncamera, e il vescovo appresso e poi tutti gli altri, gli fu\nmostrato il proposto con la Ciutazza in braccio. In questo\ndestatosi messer lo proposto e veduto il lume e questa gente\nda tornosi, vergognandosi forte e temendo, mise il capo\nsotto i panni; al quale il vescovo disse una gran villania e\nfecegli trarre il capo fuori e vedere con cui giaciuto era.\nIl proposto, conosciuto lo 'nganno della donna, sì per\nquello e sì per lo vituperio che aver gli parea, subito\ndivenne il più doloroso uomo che fosse mai; e per\ncomandamento del vescovo rivestitosi, a patire gran\npenitenza del peccato commesso con buona guardia ne fu\nmandato alla casa. Volle il vescovo appresso sapere come\nquesto fosse avvenuto, che egli quivi con la Ciutazza fosse\na giacere andato. I giovani gli dissero ordinatamente ogni\ncosa; il che il vescovo udito, commendò molto la donna e i\ngiovani altressi, che, senza volersi del sangue de' preti\nimbrattar le mani, lui sì come egli era degno avean\ntrattato.",
                                    "Questo peccato gli fece il vescovo piagnere quaranta dì ma\namore e isdegno gliele fecero piagnere più di quarantanove;\nsenza che, poi a un gran tempo, egli non poteva mai andar\nper via che egli non fosse da' fanciulli mostrato a dito, li\nquali dicevano: “Vedi colui che giacque con la Ciutazza”;\nil che gli era sì gran noia, che egli ne fu quasi in su lo\n'mpazzare. E in così fatta guisa la valente donna si tolse\nda dosso la noia dello impronto proposto, e la Ciutazza\nguadagnò la camiscia.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "Tre giovani traggono le brache a un giudice marchigiano in\nFirenze, mentre che egli, essendo al banco, teneva\nragione."
                                    }
                                },
                                "p": [
                                    "Fatto aveva Emilia fine al suo ragionamento, essendo stata\nla vedova donna commendata da tutti, quando la reina a\nFilostrato guardando disse:–A te viene ora il dover dire.–\nPer la qual cosa egli prestamente rispose sé essere\napparecchiato, e cominciò:",
                                    "–Dilettose donne, il giovane che Elissa poco avanti\nnominò, cioè Maso del Saggio, mi farà lasciare stare una\nnovella la quale io di dire intendeva, per dirne una di lui\ne d'alcuni suoi compagni: la quale ancora che disonesta non\nsia per ciò che vocaboli in essa s'usano che voi d'usar vi\nvergognate, nondimeno è ella tanto da ridere, che io la pur\ndirò.",
                                    "Come voi tutte potete avere udito, nella nostra città\nvegnono molto spesso rettori marchigiani, li quali\ngeneralmente sono uomini di povero cuore e di vita tanto\nstrema e tanto misera, che altro non pare ogni lor fatto che\nuna pidocchieria: e per questa loro innata miseria e\navarizia menan seco e giudici e notari che paiono uomini\nlevati più tosto dall'aratro o tratti dalla calzoleria, che\ndelle scuole delle leggi. Ora, essendovene venuto uno per\npodestà, tra gli altri molti giudici che seco menò, ne menò\nuno il quale si facea chiamare messer Niccola da San\nLepidio, il quale pareva più tosto un magnano che altro a\nvedere, e fu posto costui tra gli altri giudici a udire le\nquistion criminali. E come spesso avviene che, bene che i\ncittadini non abbiano a fare cosa del mondo a Palagio, pur\ntalvolta vi vanno, avvenne che Maso del Saggio una mattina,\ncercando d'un suo amico, v'andò; e venutogli guardato là\ndove questo messer Niccola sedeva, parendogli che fosse un\nnuovo uccellone, tutto il venne considerando. E come che\negli gli vedesse il vaio tutto affummicato in capo e un\npennaiuolo a cintola e più lunga la gonnella che la\nguarnacca e assai altre cose tutte strane da ordinato e\ncostumato uomo, tra queste una, ch'è più notabile che alcuna\ndell'altre al parer suo, ne gli vide, e ciò fu un paio di\nbrache, le quali, sedendo egli e i panni per istrettezza\nstandogli aperti dinanzi, vide che il fondo loro infino a\nmezza gamba gli agiugnea.",
                                    "Per che, senza star troppo a guardarle, lasciato quello che\nandava cercando, incominciò a far cerca nuova; e trovò due\nsuoi compagni, de' quali l'uno aveva nome Ribi e l'altro\nMatteuzzo, uomini ciascun di loro non meno sollazzevoli che\nMaso, e disse loro: “Se vi cal di me, venite meco infino a\nPalagio, ché io vi voglio mostrare il più nuovo squasimodeo\nche voi vedeste mai.”",
                                    "E con loro andatisene in Palagio, mostrò loro questo\ngiudice e le brache sue. Costoro dalla lungi cominciarono a\nridere di questo fatto: e fattisi più vicini alle panche\nsopra le quali messer lo giudice stava, vider che sotto\nquelle panche molto leggiermente si poteva andare, e oltre a\nciò videro rotta l'asse sopra la quale messer lo giudicio\nteneva i piedi, tanto che a grande agio vi si poteva mettere\nla mano e 'l braccio.",
                                    "E allora Maso disse a' compagni: “Io voglio che noi gli\ntraiamo quelle brache del tutto, per ciò che si può troppo\nbene.”",
                                    "Aveva già ciascun de' compagni veduto come: per che, fra sé\nordinato che dovessero fare e dire, la seguente mattina vi\nritornarono: e essendo la corte molto piena d'uomini,\nMatteuzzo, che persona non se ne avvide, entrò sotto il\nbanco e andossene a punto sotto il luogo dove il giudice\nteneva i piedi.",
                                    "Maso, dall'un de' lati accostatosi a messer lo giudice, il\nprese per lo lembo della guarnacca; e Ribi accostatosi\ndall'altro e fatto il simigliante, incominciò Maso a dire:\n“Messer, o messere: io vi priego per Dio che, innanzi che\ncotesto ladroncello, che v'è costì dallato, vada altrove,\nche voi mi facciate rendere un mio paio d'uose le quali egli\nm'ha imbolate, e dice pur di no; e io il vidi, non è ancora\nun mese, che le faceva risolare.”",
                                    "Ribi dall'altra parte gridava forte: “Messere, non gli\ncredete, ché egli è un ghiottoncello; e perché egli sa che\nio son venuto a richiamarmi di lui d'una valigia la quale\negli m'ha imbolata, è egli testé venuto e dice dell'uose,\nche io m'aveva in casa infin vie l'altrieri; e se voi non mi\ncredeste, io vi posso dare per testimonia la trecca mia da\nlato e la Grassa ventraiuola e uno che va ricogliendo la\nspazzatura da Santa Maria a Verzaia, che 'l vide quando egli\ntornava di villa.”",
                                    "Maso d'altra parte non lasciava dire a Ribi, anzi gridava,\ne Ribi gridava ancora. E mentre che il giudice stava ritto e\nloro più vicino per intendergli meglio, Matteuzzo, preso\ntempo, mise la mano per lo rotto dell'asse e pigliò il fondo\ndelle brache del giudice e tirò giù forte: le brache ne\nvenner giuso incontanente, per ciò che il giudice era magro\ne sgroppato. Il quale, questo fatto sentendo e non sappiendo\nche ciò si fosse, volendosi tirare i panni dinanzi e\nricoprirsi e porsi a sedere, Maso dall'un lato e Ribi\ndall'altro pur tenendolo e gridando forte: “Messer, voi\nfate villania a non farmi ragione e non volermi udire e\nvolervene andare altrove; di così piccola cosa, come questa\nè, non si dà libello in questa terra”, e tanto in queste\nparole il tennero per li panni, che quanti nella corte\nn'erano s'accorsero essergli state tratte le brache. Ma\nMatteuzzo, poi che alquanto tenute l'ebbe, lasciatele, se ne\nuscì fuori e andossene senza esser veduto.",
                                    "Ribi, parendogli avere assai fatto, disse: “Io fo boto a\nDio d'aiutarmene al sindacato!”",
                                    "E Maso d'altra parte, lasciatagli la guarnacca, disse:\n“No, io ci pur verrò tante volte, che io non vi troverò\ncosì impacciato come voi siete paruto stamane”, e l'uno in\nqua e l'altro in là, come più tosto poterono, si partirono.",
                                    "Messer lo giudice, tirate in sù le brache in presenza\nd'ogni uomo, come se da dormir si levasse, accorgendosi pure\nallora del fatto, domandò dove fossero andati quegli che\ndell'uose e della valigia avevan quistione; ma non\nritrovandosi, cominciò a giurare per le budella di Dio che\ne' gli conveniva cognoscere e saper se egli s'usava a\nFirenze di trarre le brache a' giudici quando sedevano al\nbanco della ragione. Il podestà d'altra parte, sentitolo,\nfece un grande schiamazzio: poi per suoi amici mostratogli\nche questo non gli era fatto se non per mostrargli che i\nfiorentin conoscevano che, dove egli doveva aver menati\ngiudici, egli aveva menati becconi per averne miglior\nmercato, per lo migliore si tacque, né più avanti andò la\ncosa per quella volta.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Bruno e Buffalmacco imbolano un porco a Calandrino;\nfannogli fare la sperienza da ritrovarlo con galle di\ngengiovo e con vernaccia, e a lui ne danno due, l'una dopo\nl'altra, di quelle del cane confettate in aloè, e pare che\nl'abbia avuto egli stesso: fannolo ricomperare, se egli non\nvuole che alla moglie il dicano."
                                    }
                                },
                                "p": [
                                    "Non ebbe prima la novella di Filostrato fine, della quale\nmolto si rise, che la reina a Filomena impose che seguitando\ndicesse; la quale incominciò:",
                                    "–Graziose donne, come Filostrato fu dal nome di Maso\ntirato a dover dire la novella la quale da lui udita avete,\ncosì né più né men son tirata io da quello di Calandrino e\nde' compagni suoi a dirne un'altra di loro, la qual, sì come\nio credo, vi piacerà.",
                                    "Chi Calandrino, Bruno e Buffalmacco fossero non bisogna che\nio vi mostri, ché assai l'avete di sopra udito: e per ciò,\npiù avanti faccendomi, dico che Calandrino aveva un suo\npoderetto non guari lontan da Firenze, che in dote aveva\navuto dalla moglie, del quale, tra l'altre cose che sù vi\nricoglieva, n'aveva ogni anno un porco; e era sua usanza\nsempre colà di dicembre d'andarsene la moglie e egli in\nvilla, e ucciderlo e quivi farlo salare.",
                                    "Ora avvenne una volta tra l'altre che, non essendo la\nmoglie ben sana, Calandrino andò egli solo a uccidere il\nporco; la qual cosa sentendo Bruno e Buffalmacco e sappiendo\nche la moglie di lui non v'andava, se n'andarono a un prete\nloro grandissimo amico, vicino di Calandrino, a starsi con\nlui alcun dì. Aveva Calandrino, la mattina che costor\ngiunsero il dì, ucciso il porco; e vedendogli col prete, gli\nchiamò e disse: “Voi siate i ben venuti: io voglio che voi\nveggiate che massaio io sono”; e menatigli in casa, mostrò\nloro questo porco.",
                                    "Videro costoro il porco esser bellissimo e da Calandrino\nintesero che per la famiglia sua il voleva salare; a cui\nBrun disse: “Deh! come tu se' grosso! Vendilo e godianci i\ndenari e a mogliata dì che ti sia stato imbolato.”",
                                    "Calandrin disse: “No, ella nol crederebbe, e caccerebbomi\nfuor di casa: non v'impacciate, ché io nol farei mai.”",
                                    "Le parole furono assai ma niente montarono. Calandrino\ngl'invitò a cena cotale alla trista, sì che costor non vi\nvollon cenare e partirsi da lui.",
                                    "Disse Bruno a Buffalmacco: “Vogliangli noi imbolare\nstanotte quel porco?”",
                                    "Disse Buffalmacco: “O come potremmo noi?”",
                                    "Disse Bruno: “Il come ho io ben veduto, se egli nol muta\ndi là ove egli era testé.”",
                                    "“Adunque” disse Buffalmacco “faccianlo; perché nol\nfaremmo noi? E poscia cel goderemo qui insieme col",
                                    "domine.”",
                                    "Il prete disse che gli era molto caro; disse allora Bruno:\n“Qui si vuole usare un poco d'arte. Tu sai, Buffalmacco,\ncome Calandrino è avaro e come egli bee volentieri quando\naltri paga: andiamo e menianlo alla taverna; quivi il prete\nfaccia vista di pagar tutto per onorarci e non lasci pagare\na lui nulla: egli si ciurmerà, e verracci troppo ben fatto\npoi, per ciò che egli è solo in casa.”",
                                    "Come Brun disse, così fecero. Calandrino, veggendo che il\nprete non lo lasciava pagare, si diede in sul bere, e benché\nnon ne gli bisognasse troppo, pur si caricò bene: e essendo\ngià buona ora di notte quando dalla taverna si partì, senza\nvolere altramenti cenare, se n'entrò in casa, e credendosi\naver serrato l'uscio il lasciò aperto e andossi a letto.\nBuffalmacco e Bruno se n'andarono a cenar col prete: e, come\ncenato ebbero, presi loro argomenti per entrare in casa\nCalandrino là onde Bruno aveva divisato, là chetamente\nn'andarono; ma trovando aperto l'uscio, entraron dentro e\nispiccato il porco via a casa del prete nel portarono e,\nripostolo, se n'andarono a dormire.",
                                    "Calandrino, essendogli il vino uscito del capo, si levò la\nmattina; e come scese giù guardò e non vide il porco suo e\nvide l'uscio aperto: per che, domandato quello e quell'altro\nse sapessero chi il porco s'avesse avuto, e non trovandolo,\nincominciò a fare il romor grande: oisé, dolente sé, che il\nporco gli era stato imbolato. Bruno e Buffalmacco levatisi\nse ne andarono verso Calandrino per udir ciò che egli del\nporco dicesse; il quale, come gli vide, quasi piagnendo\nchiamati, disse: “Oimè, compagni miei, che il porco mio m'è\nstato imbolato!”",
                                    "Bruno accostatoglisi pianamente gli disse: “Maraviglia che\nse' stato savio una volta!”",
                                    "“Oimè” disse Calandrino “ché io dico da dovero.”",
                                    "“Così dì, “ diceva Bruno “grida forte, sì che paia bene\nche sia stato così.”",
                                    "Calandrino gridava allora più forte e diceva: “Al corpo di\nDio, che io dico da dovero che egli m'è stato imbolato.”",
                                    "E Brun diceva: “Ben dì, ben dì: e' si vuol ben dir così,\ngrida forte, fatti ben sentire, sì che egli paia vero.”",
                                    "Disse Calandrino: “Tu mi faresti dar l'anima al nemico: io\ndico che tu non mi credi, se io non sia impiccato per la\ngola, che egli m'è stato imbolato!”",
                                    "Disse allora Bruno: “Deh! come dee potere esser questo? Io\nil vidi pure ieri costì: credimi tu far credere che egli sia\nvolato?”",
                                    "Disse Calandrino: “Egli è come io ti dico.”",
                                    "“Deh!” disse Bruno “può egli essere?”",
                                    "“Per certo” disse Calandrino “egli è così, di che io son\ndiserto e non so come io mi torni a casa: mogliema nol mi\ncrederà, e se ella il mi pur crede, io non avrò uguanno pace\ncon lei.”",
                                    "Disse allora Bruno: “Se Dio mi salvi, questo è mal fatto,\nse vero è; ma tu sai, Calandrino, che ieri io t'insegnai dir\ncosì: io non vorrei che tu a un'ora ti facessi beffe di\nmoglieta e di noi.”",
                                    "Calandrino incominciò a gridare e a dire: “Deh perché mi\nfarete disperare? e bestemmiare Idio e' santi e ciò che v'è?\nIo vi dico che il porco m'è stato stanotte imbolato.”",
                                    "Disse allora Buffalmacco: “S'egli è pur così, vuolsi veder\nvia, se noi sappiamo, di riaverlo.”",
                                    "“E che via” disse Calandrino “potrem noi trovare?”",
                                    "Disse allora Buffalmacco: “Per certo egli non c'è venuto\nd'India niuno a torti il porco: alcuno di questi tuoi vicini\ndee essere stato, e per ciò, se tu gli potessi ragunare, io\nso fare la esperienza del pane e del formaggio e vederemmo\ndi botto chi l'ha avuto.”",
                                    "“Sì, “ disse Bruno “ben farai con pane e con formaggio a\ncerti gentilotti che ci ha da torno! ché son certo che alcun\ndi lor l'ha avuto, e avvederebbesi del fatto e non ci\nvorrebbe venire.”",
                                    "“Come è adunque da fare?” disse Buffalmacco.",
                                    "Rispose Bruno: “Vorrebbesi fare con belle galle di\ngengiovo e con bella vernaccia, e invitargli a bere: essi\nnon sel penserebbono e verrebbono, e così si possono\nbenedicer le galle del gengiovo come il pane e 'l cascio.”",
                                    "Disse Buffalmacco: “Per certo tu di' il vero; e tu,\nCalandrino, che di'? voglianlo fare?”",
                                    "Disse Calandrino: “Anzi ve ne priego io per l'amor di Dio;\nché, se io sapessi pure chi l'ha avuto, sì mi parrebbe\nessere mezzo consolato.”",
                                    "“Or via, “ disse Bruno “io sono acconcio d'andare infino\na Firenze per quelle cose in tuo servigio, se tu mi dai i\ndenari.”",
                                    "Aveva Calandrino forse quaranta soldi, li quali egli gli\ndiede. Bruno, andatosene a Firenze a un suo amico speziale,\ncomperò una libra di belle galle e fecene far due di quelle\ndel cane, le quali egli fece confettare in uno aloè patico\nfresco; poscia fece dar loro le coverte del zucchero come\navevan l'altre, e per non ismarrirle o scambiarle fece lor\nfare un certo segnaluzzo, per lo quale egli molto ben le\nconoscea; e comperato un fiasco d'una buona vernaccia, se ne\ntornò in villa a Calandrino e dissegli: “Farai che tu\ninviti domattina a ber con teco tutti coloro di cui tu hai\nsospetto: egli è festa, ciascun verrà volentieri, e io farò\nstanotte insieme con Buffalmacco la 'ncantagione sopra le\ngalle e recherolleti domattina a casa, e per tuo amore io\nstesso le darò e farò e dirò ciò che fia da dire e da\nfare.”",
                                    "Calandrino così fece. Ragunata adunque una buona brigata\ntra di giovani fiorentini che per la villa erano e di\nlavoratori, la mattina vegnente, dinanzi alla chiesa intorno\nall'olmo, Bruno e Buffalmacco vennono con una scatola di\ngalle e col fiasco del vino: e fatti stare costoro in\ncerchio, disse Bruno: “Signori, e' mi vi convien dir la\ncagione per che voi siete qui, acciò che, se altro avvenisse\nche non vi piacesse, voi non v'abbiate a ramaricar di me. A\nCalandrin, che qui è, fu ier notte tolto un suo bel porco,\nné sa trovare chi avuto se l'abbia; e per ciò che altri che\nalcun di noi che qui siamo non gliele dee potere aver tolto,\nesso, per ritrovar chi avuto l'ha, vi dà a mangiar queste\ngalle una per uno, e bere; e infino da ora sappiate che chi\navuto avrà il porco non potrà mandar giù la galla, anzi gli\nparrà più amara che veleno e sputeralla; e per ciò, anzi che\nquesta vergogna gli sia fatta in presenza di tanti è forse\nmeglio che quel cotale che avuto l'avesse in penitenza il\ndica al sere, e io mi rimarrò di questo fatto.”",
                                    "Ciascun che v'era disse che ne voleva volentier mangiare:\nper che Bruno, ordinatigli e messo Calandrino tra loro,\ncominciatosi all'un de' capi, cominciò a dare a ciascun la\nsua; e, come fu per mei Calandrino, presa una delle canine,\ngliele pose in mano. Calandrino prestamente la si gittò in\nbocca e cominciò a masticare, ma sì tosto come la lingua\nsentì l'aloè, così Calandrino, non potendo l'amaritudine\nsostenere, la sputò fuori. Quivi ciascun guatava nel viso\nl'uno all'altro per veder chi la sua sputasse; e non avendo\nBruno ancora compiuto di darle, non faccendo sembiante\nd'intendere a ciò, s'udì dir dietro: “Eia, Calandrino, che\nvuol dir questo?” per che prestamente rivolto e veduto che\nCalandrino la sua aveva sputata, disse: “Aspettati, forse\nche alcuna altra cosa gliele fece sputare: tenne un'altra”;\ne presa la seconda, gliele mise in bocca e fornì di dare\nl'altre che a dare avea. Calandrino, se la prima gli era\nparuta amara, questa gli parve amarissima: ma pur\nvergognandosi di sputarla, alquanto masticandola la tenne in\nbocca, e tenendola cominciò a gittar le lagrime che parevan\nnocciuole sì eran grosse; e ultimamente, non potendo più, la\ngittò fuori come la prima aveva fatto. Buffalmacco faceva\ndar bere alla brigata e Bruno: li quali insieme con gli\naltri questo vedendo tutti dissero che per certo Calandrino\nse l'aveva imbolato egli stesso; e furonvene di quegli che\naspramente il ripresero.",
                                    "Ma pur, poi che partiti si furono, rimasi Bruno e\nBuffalmacco con Calandrino, gl'incominciò Buffalmacco a\ndire: “Io l'aveva per lo certo tuttavia che tu te l'avevi\navuto tu, e a noi volevi mostrare che ti fosse stato\nimbolato per non darci una volta bere de' denari che tu\nn'avesti.”",
                                    "Calandrino, il quale ancora non aveva sputata l'amaritudine\ndello aloè, incominciò a giurare che egli avuto non l'avea.",
                                    "Disse Buffalmacco: “Ma che n'avesti, sozio, alla buona fé?\navestine sei?”",
                                    "Calandrino, udendo questo, s'incominciò a disperare; a cui\nBrun disse: “Intendi sanamente, Calandrino, che egli fu\ntale nella brigata che con noi mangiò e bevé, che mi disse\nche tu avevi quinci sù una giovinetta che tu tenevi a tua\nposta e davile ciò che tu potevi rimedire, e che egli aveva\nper certo che tu l'avevi mandato questo porco. Tu sì hai\napparato a esser beffardo! Tu ci menasti una volta giù per\nlo Mugnone raccogliendo pietre nere: e quando tu ci avesti\nmessi in galea senza biscotto, e tu te ne venisti e poscia\nci volevi far credere che tu l'avessi trovata! e ora\nsimilmente ti credi co' tuoi giuramenti far credere altressì\nche il porco, che tu hai donato o ver venduto, ti sia stato\nimbolato. Noi sì siamo usi delle tue beffe e conoscianle; tu\nnon ce ne potresti far più! E per ciò, a dirti il vero, noi\nci abbiamo durata fatica in far l'arte, per che noi\nintendiamo che tu ci doni due paia di capponi, se non che\nnoi diremo a monna Tessa ogni cosa.”",
                                    "Calandrino, vedendo che creduto non gli era, parendogli\navere assai dolore, non volendo anche il riscaldamento della\nmoglie, diede a costoro due paia di capponi; li quali,\navendo essi salato il porco, portatisene a Firenze,\nlasciaron Calandrino col danno e con le beffe.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Uno scolare ama una donna vedova, la quale, innamorata\nd'altrui, una notte di verno il fa stare sopra la neve a\naspettarsi; la quale egli poi, con un suo consiglio, di\nmezzo luglio ignuda tutto un dì la fa stare in sù una torre\nalle mosche e a' tafani e al sole."
                                    }
                                },
                                "p": [
                                    "Molto avevan le donne riso del cattivello di Calandrino, e\npiù n'avrebbono ancora, se stato non fosse che loro increbbe\ndi vedergli torre ancora i capponi a coloro che tolto gli\navevano il porco. Ma poi che la fine fu venuta, la reina a\nPampinea impose che dicesse la sua; e essa prestamente così\ncominciò:",
                                    "–Carissime donne, spesse volte avviene che l'arte è\ndall'arte schernita, e per ciò è poco senno il dilettarsi di\nschernire altrui. Noi abbiamo per più novellette dette riso\nmolto delle beffe state fatte, delle quali niuna vendetta\nesserne stata fatta s'è raccontato: ma io intendo di farvi\navere alquanta compassione d'una giusta retribuzione a una\nnostra cittadina renduta, alla quale la sua beffa presso che\ncon morte, essendo beffata, ritornò sopra il capo. E questo\nudire non sarà senza utilità di voi, per ciò che meglio di\nbeffare altrui vi guarderete, e farete gran senno.",
                                    "Egli non sono ancora molti anni passati che in Firenze fu\nuna giovane del corpo bella e d'animo altiera e di legnaggio\nassai gentile, de' beni della fortuna convenevolmente\nabondante, e nominata Elena. La quale rimasa del suo marito\nvedova mai più maritar non si volle, essendosi ella d'un\ngiovinetto bello e leggiadro a sua scelta innamorato; e da\nogni altra sollecitudine sviluppata, con l'opera d'una sua\nfante, di cui ella si fidava molto, spesse volte con lui con\nmaraviglioso diletto si dava buon tempo. Avvenne in questi\ntempi che un giovane chiamato Rinieri, nobile uomo della\nnostra città, avendo lungamente studiato a Parigi, non per\nvender poi la sua scienza a minuto, come molti fanno, ma per\nsapere la ragion delle cose e la cagion d'esse, il che\nottimamente sta in gentile uomo, tornò da Parigi a Firenze;\ne quivi onorato molto sì per la sua nobiltà e sì per la sua\nscienza cittadinescamente viveasi.",
                                    "Ma come spesso avviene coloro ne' quali è più l'avvedimento\ndelle cose profonde più tosto da amore essere incapestrati,\navvenne a questo Rinieri. Al quale, essendo egli un giorno\nper via di diporto andato a una festa, davanti agli occhi si\nparò questa Elena, vestita di nero sì come le nostre vedove\nvanno, piena di tanta bellezza al suo giudicio e di tanta\npiacevolezza quanto alcuna altra ne gli fosse mai paruta\nvedere; e seco estimò colui potersi beato chiamare al quale\nIdio grazia facesse lei potere ignuda nelle braccia tenere.\nE una volta e altra cautamente riguardatala, e conoscendo\nche le gran cose e care non si possono senza fatica\nacquistare, seco diliberò del tutto di porre ogni pena e\nogni sollecitudine in piacere a costei, acciò che per lo\npiacerle il suo amore acquistasse e per questo il potere\naver copia di lei.",
                                    "La giovane donna, la quale non teneva gli occhi fitti in\ninferno ma, quello e più tenendosi che ella era,\nartificiosamente movendogli si guardava dintorno e\nprestamente conosceva chi con diletto la riguardava; e\naccortasi di Rinieri, in se stessa ridendo disse: “Io non\nci sarò oggi venuta invano, ché, se io non erro, io avrò\npreso un paolin per lo naso.” E cominciatolo con la coda\ndell'occhio alcuna volta a guardare, in quanto ella poteva\ns'ingegnava di dimostrargli che di lui gli calesse, d'altra\nparte pensandosi che quanti più n'adescasse e prendesse col\nsuo piacere, tanto di maggior pregio fosse la sua bellezza e\nmassimamente a colui al quale ella insieme col suo amore\nl'aveva data.",
                                    "Il savio scolare, lasciati i pensier filosofici da una\nparte, tutto l'animo rivolse a costei; e, credendosi doverle\npiacere, la sua casa apparata, davanti v'incominciò a\npassare con varie cagioni colorando l'andate. Al quale la\ndonna, per la cagion già detta di ciò seco stessa vanamente\ngloriandosi, mostrava di vederlo assai volentieri: per la\nqual cosa lo scolare, trovato modo, s'accontò con la fante\ndi lei e il suo amor le scoperse e la pregò che con la sua\ndonna operasse sì, che la grazia di lei potesse avere.",
                                    "La fante promise largamente e alla sua donna il raccontò;\nla quale con le maggior risa del mondo l'ascoltò e disse:\n“Hai veduto dove costui è venuto a perdere il senno che\negli ci ha da Parigi recato? Or via, diangli di quello ch'e'\nva cercando. Dira'gli, qualora egli ti parla più, che io amo\nmolto più lui che egli non ama me, ma che a me si convien di\nguardar l'onestà mia, sì che io con l'altre donne possa\nandare a fronte scoperta: di che egli, se così è savio come\nsi dice, mi dee molto più cara avere.” Ahi cattivella,\ncattivella! ella non sapeva ben, donne mie, che cosa è il\nmettere in aia con gli scolari. La fante, trovatolo, fece\nquello che dalla donna sua le fu imposto. Lo scolar lieto\nprocedette a più caldi prieghi e a scriver lettere e a\nmandar doni, e ogni cosa era ricevuta ma indietro non\nvenivan risposte se non generali: e in questa guisa il tenne\ngran tempo in pastura.",
                                    "Ultimamente, avendo ella al suo amante ogni cosa scoperta e\negli essendose con lei alcuna volta turbato e alcuna gelosia\npresane, per mostrargli che a torto di ciò di lei\nsospicasse, sollecitandola lo scolar molto, la sua fante gli\nmandò, la quale da sua parte gli disse che ella tempo mai\nnon aveva avuto da poter far cosa che gli piacesse poi che\ndel suo amore fatta l'aveva certa, se non che per le feste\ndel Natale che s'apressava ella sperava di potere esser con\nlui: e per ciò la seguente sera alla festa, di notte, se gli\npiacesse, nella sua corte se ne venisse, dove ella per lui,\ncome prima potesse, andrebbe. Lo scolare, più che altro uom\nlieto, al tempo impostogli andò alla casa della donna: e\nmesso dalla fante in una corte e dentro serratovi quivi la\ndonna cominciò a aspettare.",
                                    "La donna, avendosi quella sera fattosi venire il suo amante\ne con lui lietamente avendo cenato, ciò che fare quella\nnotte intendeva gli ragionò aggiugnendo: “E potrai vedere\nquanto e quale sia l'amore il quale io ho portato e porto a\ncolui del quale scioccamente hai gelosia presa.” Queste\nparole ascoltò l'amante con gran piacer d'animo, disideroso\ndi veder per opera ciò che la donna con parole gli dava a\nintendere. Era per avventura il dì davanti a quello nevicato\nforte, e ogni cosa di neve era coperta; per la qual cosa lo\nscolare fu poco nella corte dimorato, che egli cominciò a\nsentir più freddo che voluto non avrebbe; ma aspettando di\nristorarsi pur pazientemente il sosteneva.",
                                    "La donna al suo amante disse dopo alquanto: “Andiancene in\ncamera e da una finestretta guardiamo ciò che colui, di cui\nse' divenuto geloso, fa, e quello che egli risponderà alla\nfante la quale io gli ho mandata a favellare.”",
                                    "Andatisene adunque costoro a una finestretta e veggendo\nsenza esser veduti, udiron la fante da un'altra favellare\nallo scolare e dire: “Rinieri, madonna è la più dolente\nfemina che mai fosse, per ciò che egli ci è stasera venuto\nun de' suoi fratelli e ha molto con lei favellato, e poi\nvolle cenar con lei e ancora non se n'è andato, ma io credo\nche egli se n'andrà tosto; e per questo non è ella potuto\nvenire a te ma tosto verrà oggimai: ella ti priega che non\nti incresca l'aspettare.”",
                                    "Lo scolare, credendo questo esser vero, rispose: “Dirai\nalla mia donna che di me niun pensier si dea infino a tanto\nche ella possa con suo acconcio per me venire, ma che questo\nella faccia come più tosto può.”",
                                    "La fante dentro tornatasi se n'andò a dormire; la donna\nallora disse al suo amante: “Ben, che dirai? credi tu che\nio, se quel ben gli volessi che tu temi, sofferissi che egli\nstesse là giù a agghiacciare?” E questo detto, con l'amante\nsuo, che già in parte era contento, se n'andò a letto, e\ngrandissima pezza stettero in festa e in piacere, del misero\nscolare ridendosi e faccendosi beffe.",
                                    "Lo scolare andando per la corte sé essercitava per\nriscaldarsi, né aveva dove porsi a sedere né dove fuggire il\nsereno, e maladiceva la lunga dimora del fratel con la\ndonna; e ciò che udiva credeva che uscio fosse che per lui\ndalla donna s'aprisse, ma invano sperava.",
                                    "Essa infino vicino della mezzanotte col suo amante\nsollazzatasi, gli disse: “Che ti pare, anima mia, dello\nscolar nostro? qual ti par maggiore o il suo senno o l'amor\nch'io gli porto? faratti il freddo che io gli fo patire\nuscir del petto quello che per li miei motti vi t'entrò\nl'altrieri?”",
                                    "L'amante rispose: “Cuor del corpo mio, sì, assai conosco\nche così come tu se' il mio bene e il mio reposo e il mio\ndiletto e tutta la mia speranza, così sono io la tua.”",
                                    "“Adunque” diceva la donna “or mi bascia ben mille volte,\na veder se tu di' vero.” Per la qual cosa l'amante\nabbracciandola stretta, non che mille ma più di centomilia\nla basciava.",
                                    "E poi che in cotale ragionamento stati furono alquanto,\ndisse la donna: “Deh! levianci un poco e andiamo a vedere\nse 'l fuoco è punto spento nel quale questo mio novello\namante tutto il dì mi scrivea che ardeva.”",
                                    "E levati, alla finestretta usata n'andarono; e nella corte\nguardando, videro lo scolare far su per la neve una carola\ntrita, al suono d'un batter di denti che egli faceva per\ntroppo freddo, sì spessa e ratta, che mai simile veduta non\naveano. Allora disse la donna: “Che dirai, speranza mia\ndolce? parti che io sappia far gli uomini carolare senza\nsuono di trombe o di cornamusa?”",
                                    "A cui l'amante ridendo rispose: “Diletto mio grande, sì.”",
                                    "Disse la donna: “Io voglio che noi andiamo in fin giù\nall'uscio: tu ti starai cheto e io gli parlerò: e udirem\nquello che egli dirà e per avventura n'avremo non men festa\nche noi abbiam di vederlo.” E aperta la camera chetamente\nse ne scesero all'uscio: e quivi, senza aprir punto, la\ndonna con voce sommessa da un pertugetto che v'era il\nchiamò.",
                                    "Lo scolare, udendosi chiamare, lodò Idio credendosi troppo\nbene entrar dentro, e accostatosi all'uscio disse: “Eccomi\nqui, madonna: aprite per Dio, ché io muoio di freddo.”",
                                    "La donna disse: “O sì, che io so che tu se' uno\nassiderato! e anche è il freddo molto grande, perché costì\nsia un poco di neve! Già so io che elle sono molto maggiori\na Parigi. Io non ti posso ancora aprire, per ciò che questo\nmio maladetto fratello, che iersera ci venne meco a cenare,\nnon se ne va ancora: ma egli se n'andrà tosto, e io verrò\nincontanente a aprirti. Io mi son testé con gran fatica\nscantonata da lui per venirti a confortare che l'aspettar\nnon t'incresca.”",
                                    "Disse lo scolare: “Deh! madonna, io vi priego per Dio che\nvoi m'apriate, acciò che io possa costì dentro stare al\ncoperto, per ciò che da poco in qua s'è messa la più folta\nneve del mondo, e nevica tuttavia; e io v'attenderò quanto\nvi sarà a grado.”",
                                    "Disse la donna: “Oimè, ben mio dolce, che io non posso,\nché questo uscio fa sì gran romore quando s'apre, che\nleggiermente sarei sentita da fratelmo se io t'aprissi: ma\nio voglio andare a dirgli che se ne vada, acciò che io possa\npoi tornare a aprirti.”",
                                    "Disse lo scolare: “Ora andate tosto; e priegovi che voi\nfacciate fare un buon fuoco, acciò che, come io entrerò\ndentro, io mi possa riscaldare, ché io son tutto divenuto sì\nfreddo, che appena sento di me.”",
                                    "Disse la donna: “Questo non dee potere essere, se quello è\nvero che tu m'hai più volte scritto, cioè che tu per l'amor\ndi me ardi tutto; ma io son certa che tu mi beffi. Ora io\nvo: aspettati e sie di buon cuore.”",
                                    "L'amante, che tutto udiva e aveva sommo piacere, con lei\nnel letto tornatosi, poco quella notte dormirono, anzi quasi\ntutta in lor diletto e in farsi beffe dello scolare\nconsumarono.",
                                    "Lo scolar cattivello, quasi cicogna divenuto sì forte\nbatteva i denti, accorgendosi d'esser beffato più volte\ntentò l'uscio se aprir lo potesse e riguardò se altronde ne\npotesse uscire; né vedendo il come, faccendo le volte del\nleone, maladiceva la qualità del tempo, la malvagità della\ndonna e la lunghezza della notte insieme con la sua\nsemplicità, e sdegnato forte verso di lei, il lungo e\nfervente amor portatole subitamente in crudo e acerbo odio\ntrasmutò, seco gran cose e varie volgendo a trovar modo alla\nvendetta, la quale ora molto più disiderava che prima\nd'esser con la donna non avea disiato.",
                                    "La notte, dopo molta e lunga dimoranza, s'avicinò al dì e\ncominciò l'alba a apparire; per la qual cosa la fante della\ndonna ammaestrata scesa giù aperse la corte, e mostrando\nd'aver compassion di costui disse: “Mala ventura possa egli\navere che iersera ci venne! Egli n'ha tutta notte tenuta in\nbistento e te ha fatto agghiacciare: ma sai che? Portatelo\nin pace, ché quello che stanotte non è potuto essere sarà\nun'altra volta: so io bene che cosa non potrebbe essere\navvenuta che tanto fosse dispiaciuta a madonna.”",
                                    "Lo scolare isdegnoso, sì come savio il qual sapeva niuna\naltra cosa le minacce essere che arme del minacciato, serrò\ndentro al petto suo ciò che la non temperata volontà\ns'ingegnava di mandar fuori; e con voce sommessa, senza\npunto mostrarsi crucciato, disse: “Nel vero io ho avuta la\npiggior notte che io avessi mai, ma bene ho conosciuto che\ndi ciò non ha la donna alcuna colpa, per ciò che essa\nmedesima, sì come pietosa di me, infin qua giù venne a\nscusar sé e a confortar me; e come tu di', quello che\nstanotte non è stato sarà un'altra volta: raccomandalemi e\nfatti con Dio.”",
                                    "E quasi tutto rattrappato, come poté a casa sua se ne\ntornò; dove, essendo stanco e di sonno morendo, sopra il\nletto si gittò a dormire, donde tutto quasi perduto delle\nbraccia e delle gambe si destò; per che, mandato per alcun\nmedico e dettogli il freddo che avuto avea, alla sua salute\nfé provedere. Li medici con grandissimi argomenti e con\npresti aiutandolo appena dopo alquanto di tempo il poterono\nde' nervi guerire e far sì che si distendessero; e se non\nfosse che egli era giovane e sopraveniva il caldo, egli\navrebbe avuto troppo da sostenere. Ma ritornato sano e\nfresco, dentro il suo odio servando, vie più che mai si\nmostrava innamorato della vedova sua.",
                                    "Ora avvenne, dopo certo spazio di tempo, che la fortuna\napparecchiò caso da poter lo scolare al suo disiderio\nsodisfare; per ciò che, essendosi il giovane che dalla\nvedova era amato, non avendo alcun riguardo allo amor da lei\nportatogli, innamorato d'un'altra donna e non volendo né\npoco né molto dire né fare cosa che a lei fosse a piacere,\nessa in lagrime e in amaritudine si consumava. Ma la sua\nfante, la quale gran compassion le portava, non trovando\nmodo da levare la sua donna dal dolor preso per lo perduto\namante, vedendo lo scolare al modo usato per la contrada\npassare, entrò in uno sciocco pensiero, e ciò fu che\nl'amante della donna sua a amarla come far solea si dovesse\npotere riducere per alcuna nigromantica operazione e che di\nciò lo scolare dovesse esser gran maestro; e disselo alla\nsua donna. La donna poco savia, senza pensare che se lo\nscolare saputa avesse nigromantia per sé adoperata\nl'avrebbe, pose l'animo alle parole della sua fante, e\nsubitamente le disse che da lui sapesse se fare il volesse e\nsicuramente gli promettesse che, per merito di ciò, ella\nfarebbe ciò che a lui piacesse.",
                                    "La fante fece l'ambasciata bene e diligentemente; la quale\nudendo lo scolare, tutto lieto seco medesimo disse: “Idio,\nlodato sie tu: venuto è il tempo che io farò col tuo aiuto\nportar pena alla malvagia femina della ingiuria fattami in\npremio del grande amore che io le portava”; e alla fante\ndisse: “Dirai alla mia donna che di questo non stea in\npensiero, ché, se il suo amante fosse in India, io gliele\nfarò prestamente venire e domandar mercé di ciò che contro\nal suo piacere avesse fatto: ma il modo che ella abbia a\ntenere intorno a ciò attendo di dire a lei quando e dove più\nle piacerà: e così le dì e da mia parte la conforta.” La\nfante fece la risposta, e ordinossi che in Santa Lucia dal\nPrato fossero insieme.",
                                    "Quivi venuta la donna e lo scolare, e soli insieme\nparlando, non ricordandosi ella che lui quasi alla morte\ncondotto avesse, gli disse apertamente ogni suo fatto e\nquello che disiderava e pregollo per la sua salute; a cui lo\nscolar disse: “Madonna, egli è il vero che tra l'altre cose\nche io apparai a Parigi si fu nigromantia, della quale per\ncerto io so ciò che n'è; ma per ciò che ella è di\ngrandissimo dispiacer di Dio, io avea giurato di mai, né per\nme né per altrui, d'adoperarla. E il vero che l'amore il\nquale io vi porto è di tanta forza, che io non so come io mi\nnieghi cosa che voi vogliate che io faccia; e per ciò, se io\nne dovessi per questo solo andare a casa del diavolo, sì son\npresto di farlo poi che vi piace. Ma io vi ricordo che ella\nè più malagevole cosa a fare che voi per avventura non\nv'avisate, e massimamente quando una donna vuole rivocare\nuno uomo a amar sé o l'uomo una donna, per ciò che questo\nnon si può fare se non per la propria persona a cui\nappartiene; e a far ciò convien che chi 'l fa sia di sicuro\nanimo, per ciò che di notte si convien fare e in luoghi\nsolitarii e senza compagnia: le quali cose io non so come\nvoi vi siate a far disposta.”",
                                    "A cui la donna, più innamorata che savia, rispose: “Amor\nmi sprona per sì fatta maniera, che niuna cosa è la quale io\nnon facessi per riavere colui che a torto m'ha abbandonata;\nma tuttavia, se ti piace, mostrami in che mi convenga esser\nsicura.”",
                                    "Lo scolare, che di mal pelo avea taccata la coda, disse:\n“Madonna, a me converrà fare una imagine di stagno in nome\ndi colui il quale voi disiderate di racquistare: la quale\nquando io v'avrò mandata, converrà che voi, essendo la luna\nmolto scema, ignuda in un fiume vivo, in sul primo sonno e\ntutta sola, sette volte con lei vi bagniate; e appresso così\nignuda n'andiate sopra a uno albero o sopra una qualche casa\ndisabitata, e volta a tramontana con la imagine in mano\nsette volte diciate certe parole che io vi darò scritte, le\nquali come dette avrete, verranno a voi due damigelle delle\npiù belle che voi vedeste mai e sì vi saluteranno e\npiacevolmente vi domanderanno quello che voi vogliate che si\nfaccia. A queste farete che voi diciate bene e pienamente i\ndisideri vostri (e guardatevi che non vi venisse nominato un\nper un altro), e come detto l'avrete, elle si partiranno e\nvoi ve ne potrete scendere al luogo dove i vostri panni\navrete lasciati e rivestirvi e tornarvene a casa. E per\ncerto egli non sarà mezza la seguente notte che il vostro\namante piagnendo vi verrà a dimandar mercé e misericordia: e\nsappiate che mai da questa ora innanzi egli per alcuna altra\nnon vi lascerà.”",
                                    "La donna, udendo queste cose e intera fede prestandovi,\nparendole il suo amante già riaver nelle braccia, mezza\nlieta divenuta disse: “Non dubitare, che queste cose farò\nio troppo bene; e ho il più bel destro da ciò del mondo, ché\nio ho un podere verso il Valdarno di sopra, il quale è assai\nvicino alla riva del fiume; e egli è testé di luglio, che\nsarà il bagnarsi dilettevole. E ancora mi ricorda essere non\nguari lontana dal fiume una torricella disabitata, se non\nche per cotali scale di castagnuoli che vi sono salgono\nalcuna volta i pastori sopra un battuto che v'è a guatar di\nlor bestie smarrite, luogo molto solingo e fuor di mano;\nsopra la quale io saglirò e quivi il meglio del mondo spero\ndi fare quello che m'imporrai.”",
                                    "Lo scolare, che ottimamente sapeva e il luogo della donna e\nla torricella, contento d'esser certificato della sua\nintenzion disse: “Madonna, io non fui mai in coteste\ncontrade e per ciò non so il podere né la torricella; ma se\ncosì sta come voi dite, non può essere al mondo migliore. E\nper ciò, quando tempo sarà, vi manderò la imagine e\nl'orazione; ma ben vi priego che, quando il vostro disiderio\navrete e conoscerete che io v'avrò ben servita, che vi\nricordi di me e d'attenermi lo promesso.” A cui la donna\ndisse di farlo senza alcun fallo; e preso da lui commiato se\nne tornò a casa.",
                                    "Lo scolar, lieto di ciò che il suo avviso pareva dovere\navere effetto, fece una imagine con sue cateratte e scrisse\nuna sua favola per orazione; e, quando tempo gli parve, la\nmandò alla donna e mandolle a dire che la notte vegnente\nsenza più indugio dovesse far quello che detto l'avea; e\nappresso segretamente con un suo fante se n'andò a casa d'un\nsuo amico, che assai vicino stava alla torricella, per\ndovere al suo pensiero dare effetto.",
                                    "La donna d'altra parte con la sua fante si mise in via e al\nsuo poder se n'andò; e come la notte fu venuta, vista\nfaccendo d'andarsi a letto, la fante ne mandò a dormire; e\nin su l'ora del primo sonno, di casa chetamente uscita,\nvicino alla torricella sopra la riva d'Arno se n'andò, e\nmolto da torno guatatosi, né veggendo né sentendo alcuno,\nspogliatasi e i suoi panni sotto un cespuglio nascosi, sette\nvolte con la imagine si bagnò, e appresso, ignuda con la\nimagine in mano verso la torricella n'andò. Lo scolare, il\nquale in sul fare della notte col suo fante tra salci e\naltri alberi presso della torricella nascoso s'era e aveva\ntutte queste cose veduto, e passandogli ella quasi allato\ncosì ignuda e egli veggendo lei con la bianchezza del suo\ncorpo vincere le tenebre della notte e appresso\nriguardandole il petto e l'altre parti del corpo e vedendole\nbelle e seco pensando quali infra piccol termine dovean\ndivenire, sentì di lei alcuna compassione; e d'altra parte\nlo stimolo della carne l'assalì subitamente e fece tale in\npiè levare che si giaceva e confortavalo che egli da guato\nuscisse e lei andasse a prendere e il suo piacer ne facesse:\ne vicin fu a essere tra dall'uno e dall'altro vinto. Ma\nnella memoria tornandosi chi egli era e qual fosse la\n'ngiuria ricevuta e perché e da cui, e per ciò nello sdegno\nraccesosi e la compassione e il carnale appetito cacciati,\nstette nel suo proponimento fermo e lasciolla andare. La\ndonna, montata in su la torre e a tramontana rivolta,\ncominciò a dir le parole datele dallo scolare; il quale,\npoco appresso nella torricella entrato, chetamente a poco a\npoco levò quella scala che saliva in sul battuto dove la\ndonna era e appresso aspettò quello che ella dovesse dire e\nfare.",
                                    "La donna, detta sette volte la sua orazione, cominciò a\naspettare le due damigelle, e fu sì lungo l'aspettare, senza\nche fresco le faceva troppo più che voluto non avrebbe, ella\nvide l'aurora apparire; per che, dolente che avvenuto non\nera ciò che lo scolare detto l'avea, seco disse: “Io temo\nche costui non m'abbia voluta dare una notte chente io diedi\na lui; ma se per ciò questo m'ha fatto, mal s'è saputo\nvendicare, ché questa non è stata lunga per lo terzo che fu\nla sua, senza che il freddo fu d'altra qualità.” E perché\nil giorno quivi non la cogliesse cominciò a volere smontar\ndella torre, ma ella trovò non esservi la scala. Allora,\nquasi come se il mondo sotto i piedi venuto le fosse meno,\nle fuggì l'animo e vinta cadde sopra il battuto della torre.\nE poi che le forze le ritornarono, miseramente cominciò a\npiagnere e a dolersi; e assai ben conoscendo questa dovere\nessere stata opera dello scolare, s'incominciò a ramaricare\nd'avere altrui offeso e appresso d'essersi troppo fidata di\ncolui il quale ella doveva meritamente creder nemico; e in\nciò stette lunghissimo spazio.",
                                    "Poi, riguardando se via alcuna da scender vi fosse e non\nveggendola, rincominciato il pianto, entrò in uno amaro\npensiero a se stessa dicendo: “O sventurata, che si dirà\nda' tuoi fratelli, da' parenti e da' vicini, e generalmente\nda tutti i fiorentini, quando si saprà che tu sii qui\ntrovata ignuda? La tua onestà, stata cotanta, sarà\nconosciuta essere stata falsa; e se tu volessi a queste cose\ntrovare scuse bugiarde, che pur ce ne avrebbe, il maladetto\nscolare, che tutti i fatti tuoi sa, non ti lascerà mentire.\nAhi misera te, che a un'ora avrai perduto il male amato\ngiovane e il tuo onore!” E dopo queste venne in tanto\ndolore, che quasi fu per gittarsi della torre in terra.",
                                    "Ma essendosi già levato il sole e ella alquanto più\ndall'una delle parti più al muro accostatosi della torre,\nguardando se alcun fanciullo quivi con le bestie\ns'accostasse cui essa potesse mandare per la sua fante,\navvenne che lo scolare, avendo a piè d'un cespuglio dormito\nalquanto, destandosi la vide e ella lui; alla quale lo\nscolar disse: “Buon dì, madonna: sono ancora venute le\ndamigelle?”",
                                    "La donna, vedendolo e udendolo, rincominciò a piagner forte\ne pregollo che nella torre venisse, acciò che essa potesse\nparlargli. Lo scolare le fu di questo assai cortese.",
                                    "La donna, postasi a giacer boccone sopra il battuto, il\ncapo solo fece alla cateratta di quello e piagnendo disse:\n“Rinieri, sicuramente, se io ti diedi la mala notte, tu ti\nse' ben di me vendicato, per ciò che, quantunque di luglio\nsia, mi sono io creduta questa notte stando ignuda\nassiderare: senza che io ho tanto pianto e lo 'nganno che io\nti feci e la mia sciocchezza che ti credetti, che maraviglia\nè come gli occhi mi sono in capo rimasi. E per ciò io ti\npriego, non per amor di me, la quale tu amar non dei, ma per\namor di te, che se' gentile uomo, che ti basti per vendetta\ndella ingiuria la quale io ti feci quello che infino a\nquesto punto fatto hai, e faccimi i miei panni recare e che\nio possa di qua sù discendere. E non mi voler tor quello che\ntu poscia vogliendo render non mi potresti, cioè l'onor mio:\nché, se io tolsi a te l'esser con meco quella notte, io,\nognora che a grado ti fia, te ne posso render molte per\nquella una. Bastiti adunque questo: e, come a valente uomo,\nsieti assai l'esserti potuto vendicare e l'averlomi fatto\nconoscere. Non voler le tue forze contro a una femina\nessercitare: niuna gloria è a una aquila l'aver vinta una\ncolomba; dunque, per l'amor di Dio e per onor di te,\nt'incresca di me.”",
                                    "Lo scolare, con fiero animo seco la ricevuta ingiuria\nrivolgendo e veggendo piagnere e pregare, a un'ora aveva\npiacere e noia nell'animo: piacere della vendetta la quale\npiù che altra cosa disiderata avea, e noia sentiva movendolo\nla umanità sua a compassion della misera; ma pur, non\npotendo la umanità vincere la fierezza dell'appetito,\nrispose: “Madonna Elena, se i miei prieghi, li quali nel\nvero io non seppi bagnar di lagrime né far melati come tu\nora sai porgere i tuoi, m'avessero impetrato, la notte che\nio nella tua corte di neve piena moriva di freddo, di potere\nessere stato messo da te pure un poco sotto il coperto,\nleggier cosa mi sarebbe al presente i tuoi essaudire; ma se\ncotanto ora più che per lo passato del tuo onor ti cale e\nètti grave il costà sù ignuda dimorare, porgi cotesti\nprieghi a colui nelle cui braccia non t'increbbe, quella\nnotte che tu stessa ricordi, ignuda stare, me sentendo per\nla tua corte andare i denti battendo e scalpitando la neve,\ne a lui ti fa aiutare, a lui ti fa i tuoi panni recare, a\nlui ti fa por la scala per la qual tu scenda, in lui\nt'ingegna di metter tenerezza del tuo onore, per cui quel\nmedesimo, e ora e mille altre volte, non hai dubitato di\nmettere in periglio. Come nol chiami tu che ti venga a\naiutare? e a cui appartiene egli più che a lui? Tu se' sua:\ne quali cose guarderà egli o aiuterà, se egli non guarda e\naiuta te? Chiamalo, stolta che tu se', e pruova se l'amore\nil quale tu gli porti e il tuo senno col suo ti possono\ndalla mia sciocchezza liberare; la qual, sollazzando con\nlui, domandasti quale gli pareva maggiore o la mia\nsciocchezza o l'amor che tu gli portavi. Né essere a me ora\ncortese di ciò che io non disidero né negare il mi puoi se\nio il disiderassi: al tuo amante le tue notti riserba, se\negli avvien che tu di qui viva ti parti: tue si sieno e di\nlui: io n'ebbi troppo d'una, e bastimi d'essere stato una\nvolta schernito. E ancora, la tua astuzia usando nel\nfavellare, t'ingegni col commendarmi la mia benivolenzia\nacquistare e chiamimi gentile uomo e valente, e tacitamente\nche io come magnanimo mi ritragga dal punirti della tua\nmalvagità t'ingegni di fare; ma le tue lusinghe non\nm'adombreranno ora gli occhi dello 'ntelletto, come già\nfecero le tue disleali promessioni: io mi conosco, né tanto\ndi me stesso apparai mentre dimorai a Parigi, quanto tu in\nuna sola notte delle tue mi facesti conoscere. Ma\npresupposto che io pur magnanimo fossi, non se' tu di quelle\nin cui la magnanimità debba i suoi effetti mostrare: la fine\ndella penitenza nelle salvatiche fiere come tu se', e\nsimilmente della vendetta, vuole essere la morte, dove negli\nuomini quello dee bastare che tu dicesti. Per che,\nquantunque io aquila non sia, te non colomba ma velenosa\nserpe conoscendo, come antichissimo nemico con ogni odio e\ncon tutta la forza di perseguire intendo, con tutto che\nquesto che io ti fo non si possa assai propriamente vendetta\nchiamare ma più tosto gastigamento, in quanto la vendetta\ndee trapassar l'offesa, e questo non v'agiugnerà: per ciò\nche se io vendicar mi volessi, riguardando a che partito tu\nponesti l'anima mia, la tua vita non mi basterebbe\ntogliendolati, né cento altre alla tua simiglianti, per ciò\nche io ucciderei una vile e cattiva e rea feminetta. E da\nche diavol, togliendo via cotesto tuo pochetto di viso, il\nquale pochi anni guasteranno riempiendolo di crespe, se' tu\npiù che qualunque altra dolorosetta fante? dove per te non\nrimase di far morire un valente uomo, come tu poco avanti mi\nchiamasti, la cui vita ancora potrà più in un dì essere\nutile al mondo che centomilia tue pari non potranno mentre\nil mondo durar dee. Insegnerotti adunque con questa noia che\ntu sostieni che cosa sia lo schernir gli uomini che hanno\nalcun sentimento e che cosa sia lo schernir gli scolari; e\ndarotti materia di giammai più in tal follia non cader, se\ntu campi. Ma se tu n'hai così gran voglia di scendere, ché\nnon te ne gitti tu in terra? E a un'ora con l'aiuto di Dio,\nfiaccandoti tu il collo, uscirai della pena nella quale\nesser ti pare e me farai il più lieto uom del mondo. Ora io\nnon ti vo' dir più: io seppi tanto fare che io costà sù ti\nfeci salire; sappi tu ora tanto fare che tu ne scenda, come\ntu mi sapesti beffare”.",
                                    "Parte che lo scolare questo diceva, la misera donna\npiagneva continuo e il tempo se n'andava, sagliendo tuttavia\nil sol più alto; ma poi che ella il sentì tacer, disse:\n“Deh! crudele uomo, se egli ti fu tanto la maladetta notte\ngrave e parveti il fallo mio così grande, che né ti posson\nmuovere a pietate alcuna la mia giovane bellezza, le amare\nlagrime né gli umili prieghi, almeno muovati alquanto e la\ntua severa rigidezza diminuisca questo solo mio atto,\nl'essermi di te nuovamente fidata e l'averti ogni mio\nsegreto scoperto col quale ho data via al tuo disidero in\npotermi fare del mio peccato conoscente; con ciò sia cosa\nche, senza fidarmi io di te, niuna via fosse a te a poterti\ndi me vendicare, il che tu mostri con tanto ardore aver\ndisiderato. Deh, lascia l'ira tua e perdonami omai! io sono,\nquando tu perdonar mi vogli e di quinci farmi discendere,\nacconcia d'abandonare del tutto il disleal giovane e te solo\navere per amadore e per signore, quantunque tu molto la mia\nbellezza biasimi brieve e poco cara mostrandola; la quale,\nchente che ella, insieme con quella dell'altre, si sia, pur\nso che, se per altro non fosse da aver cara, sì è per ciò\nche vaghezza e trastullo e diletto è della giovanezza degli\nuomini: e tu non se' vecchio. E quantunque io crudelmente da\nte trattata sia, non posso per ciò credere che tu volessi\nvedermi fare così disonesta morte come sarebbe il gittarmi a\nguisa di disperata quinci giù dinanzi agli occhi tuoi, a'\nquali, se tu bugiardo non eri come se' diventato, già\npiacqui cotanto. Deh, increscati di me per Dio e per pietà!\nil sole s'incomincia a riscaldar troppo, e come il troppo\nfresco questa notte m'offese, così il caldo m'incomincia a\nfar grandissima noia.”",
                                    "A cui lo scolare, che a diletto la teneva a parole,\nrispose: “Madonna, la tua fede non si rimise ora nelle mie\nmani per amore che tu mi portassi ma per racquistar quello\nche tu perduto avevi, e per ciò niuna cosa merita altro che\nmaggior male: e mattamente credi, se tu credi questa sola\nvia, senza più, essere alla disiderata vendetta da me\noportuna stata. Io n'aveva mille altre, e mille lacciuoli\ncol mostrar d'amarti t'aveva tesi intorno a' piedi, né guari\ndi tempo era a andare, che di necessità, se questo avvenuto\nnon fosse, ti conveniva in uno incappare, né potevi\nincappare in alcuno, che in maggior pena e vergogna che\nquesta non ti fia caduta non fossi: e questo presi non per\nagevolarti, ma per esser più tosto lieto. E dove tutti\nmancati mi fossero, non mi fuggiva la penna, con la quale\ntante e sì fatte cose di te scritte avrei e in sì fatta\nmaniera, che, avendole tu risapute, ché l'avresti, avresti\nil dì mille volte disiderato di mai non esser nata. Le forze\ndella penna son troppo maggiori che coloro non estimano che\nquelle con conoscimento provate non hanno. Io giuro a Dio (e\nse Egli di questa vendetta che io di te prendo mi faccia\nallegro infin la fine come nel cominciamento m'ha fatto) che\nio avrei di te scritte cose che, non che dell'altre persone\nma di te stessa vergognandoti, per non poterti vedere\nt'avresti cavati gli occhi: e per ciò non rimproverare al\nmare d'averlo fatto crescere il piccolo ruscelletto. Del tuo\namore o che tu sii mia, non ho io, come già dissi, alcuna\ncura: sieti pur di colui di cui stata se', se tu puoi; il\nquale come io già odiai, così al presente amo riguardando a\nciò che egli ha ora verso te operato. Voi v'andate\ninnamorando e disiderate l'amor de' giovani, per ciò che\nalquanto con le carni più vive e con le barbe più nere gli\nvedete e sopra sé andare e carolare e giostrare: le quali\ncose tutte ebber coloro che più alquanto attempati sono e\nquel sanno che coloro hanno a imparare. E oltre a ciò gli\nstimate miglior cavalieri e far di più miglia le lor\ngiornate che gli uomini più maturi. Certo io confesso che\nessi con maggior forza scuotano i pilliccioni, ma gli\nattempati, sì come esperti, sanno meglio i luoghi dove\nstanno le pulci, e di gran lunga è da elegger più tosto il\npoco e saporito che il molto e insipido; e il trottar forte\nrompe e stanca altrui, quantunque sia giovane, dove il\nsoavemente andare, ancora che alquanto più tardi altrui meni\nall'albergo, egli il vi conduce almen riposato. Voi non\nv'accorgete, animali senza intelletto, quanto di male sotto\nquella poca di bella apparenza stea nascoso. Non sono i\ngiovani d'una contenti, ma quante ne veggono tante ne\ndisiderano, di tante par loro esser degni; per che esser non\npuò stabile il loro amore, e tu ora ne puoi per pruova esser\nverissima testimonia. E par loro esser degni d'esser\nreveriti e careggiati dalle lor donne, né altra gloria hanno\nmaggiore che il vantarsi di quelle che hanno avute: il qual\nfallo già sotto a' frati, che nol ridicono, ne mise molte.\nBenché tu dichi che mai i tuoi amori non seppe altri che la\ntua fante e io, tu il sai male e mal credi se così credi: la\nsua contrada quasi di niuna altra cosa ragiona, e la tua; ma\nle più volte è l'ultimo, a cui cotali cose agli orecchi\npervengono, colui a cui elle appartengono. Essi ancora vi\nrubano, dove dagli attempati v'è donato. Tu adunque, che\nmale eleggesti, sieti di colui a cui tu ti desti, e me, il\nquale schernisti, lascia stare a altrui, ché io ho trovata\ndonna da molto più che tu non se', che meglio m'ha\nconosciuto che tu non facesti. E acciò che tu del desidero\ndegli occhi miei possi maggior certezza nell'altro mondo\nportare che non mostra che tu in questo prenda dalle mie\nparole, gittati giù pur tosto, e l'anima tua, sì come io\ncredo già ricevuta nelle braccia del diavolo, potrà vedere\nse gli occhi miei d'averti veduta strabocchevolmente cadere\nsi seranno turbati o no. Ma per ciò che io credo che di\ntanto non mi vorrai far lieto, ti dico che, se il sole ti\ncomincia a scaldare, ricordati del freddo che tu a me\nfacesti patire, e se con cotesto caldo il mescolerai, senza\nfallo il sol sentirai temperato.”",
                                    "La sconsolata donna, veggendo che pure a crudel fine\nriuscivano le parole dello scolare, rincominciò a piagnere e\ndisse: “Ecco, poi che niuna mia cosa di me a pietà ti\nmuove, muovati l'amore il qual tu porti a quella donna che\npiù savia di me di' che hai trovata e da cui tu di' che se'\namato: e per amor di lei mi perdona e i miei panni mi reca,\nché io rivestir mi possa, e quinci mi fa smontare.”",
                                    "Lo scolare allora cominciò a ridere; e veggendo che già la\nterza era di buona ora passata rispose: “Ecco, io non so\nora dir di no, per tal donna me n'hai pregato: insegnamegli\ne io andrò per essi e farotti di costà sù scendere.”",
                                    "La donna, ciò credendo, alquanto si riconfortò e insegnogli\nil luogo dove aveva i panni posti. Lo scolare, della torre\nuscito, comandò al fante suo che di quindi non si partisse\nanzi vi stesse vicino e a suo poter guardasse che alcuno non\nv'intrasse dentro infino a tanto che egli tornato fosse: e\nquesto detto, se n'andò a casa del suo amico e quivi a\ngrande agio desinò e appresso, quando ora gli parve, s'andò\na dormire.",
                                    "La donna, sopra la torre rimasa, quantunque da sciocca\nsperanza un poco riconfortata fosse, pure oltre misura\ndolente si dirizzò a sedere e a quella parte del muro dove\nun poco d'ombra era s'accostò, e cominciò accompagnata da\namarissimi pensieri a aspettare: e ora pensando e ora\npiagnendo, e ora sperando e or disperando della tornata\ndello scolar co' panni, e d'un pensiero in altro saltando,\nsì come quella che dal dolore era vinta e che niente la\nnotte passata aveva dormito, s'adormentò. Il sole, il quale\nera ferventissimo essendo già al mezzogiorno salito, feriva\nalla scoperta e al diritto sopra il tenero e dilicato corpo\ndi costei e sopra la sua testa, da niuna cosa coperta, con\ntanta forza, che non solamente le cosse le carni tanto\nquanto ne vedea ma quelle minuto minuto tutte l'aperse; e fu\nla cottura tale, che lei che profondamente dormiva costrinse\na destarsi.",
                                    "E sentendosi cuocere e alquanto movendosi, parve nel\nmuoversi che tutta la cotta pelle le s'aprisse e\nischiantasse, come veggiamo avvenire d'una carta di pecora\nabrusciata se altri la tira: e oltre a questo, le doleva sì\nforte la testa, che pareva che le si spezzasse: il che niuna\nmaraviglia era. E il battuto della torre era fervente tanto,\nche ella né co' piè né con altro vi poteva trovar luogo: per\nche, senza star ferma, or qua or là si tramutava piagnendo.\nE oltre a questo, non faccendo punto di vento, v'erano\nmosche e tafani in grandissima quantità abbondati, li quali,\npognendolesi sopra le carni aperte, sì fieramente la\nstimolavano, che ciascuna le pareva una puntura d'uno\nspuntone: per che ella di menare le mani attorno non restava\nniente, sé, la sua vita, il suo amante e lo scolare sempre\nmaladicendo. E così essendo dal caldo inestimabile, dal\nsole, dalle mosche e da' tafani, e ancor dalla fame ma molto\npiù dalla sete e per aggiunta da mille noiosi pensieri\nangosciata e stimolata e trafitta, in piè drizzata cominciò\na guardare se vicin di sé o vedesse o udisse alcuna persona,\ndisposta del tutto, che che avvenire ne gli dovesse, di\nchiamarla e di domandare aiuto. Ma anche questo l'aveva la\nsua nemica fortuna tolto.",
                                    "I lavoratori eran tutti partiti de' campi per lo caldo,\navvegna che quel dì niuno ivi appresso era andato a\nlavorare, sì come quegli che allato alle lor case tutti le\nlor biade battevano: per che niuna altra cosa udiva che\ncicale e vedeva Arno, il quale, porgendole disiderio delle\nsue acque, non iscemava la sete ma l'acresceva. Vedeva\nancora in più luoghi boschi e ombre e case, le quali tutte\nsimilmente l'erano angoscia disiderando. Che direm più della\nsventurata vedova? Il sol di sopra e il fervor del battuto\ndi sotto e le trafitture delle mosche e de' tafani da lato\nsì per tutto l'avean concia, che ella, dove la notte passata\ncon la sua bianchezza vinceva le tenebre, allora rossa\ndivenuta come rabbia e tutta di sangue chiazzata, sarebbe\nparuta a chi veduta l'avesse la più brutta cosa del mondo.",
                                    "E così dimorando costei, senza consiglio alcuno o speranza,\npiù la morte aspettando che altro, essendo già la mezza nona\npassata, lo scolare, da dormir levatosi e della sua donna\nricordandosi, per vedere che di lei fosse se ne tornò alla\ntorre e il suo fante che ancora era digiuno ne mandò a\nmangiare; il quale avendo la donna sentito, debole e della\ngrave noia angosciosa, venne sopra la cateratta e postasi a\nsedere piangendo cominciò a dire: “Rinieri, ben ti se'\noltre misura vendico, ché, se io feci te nella mia corte di\nnotte agghiacciare, tu hai me di giorno sopra questa torre\nfatta arrostire, anzi ardere, e oltre a ciò di fame e di\nsete morire: per che io ti priego per solo Idio che qua sù\nsalghi e, poi che a me non soffera il cuore di dare a me\nstessa la morte, dallami tu, ché io la disidero più che\naltra cosa, tanto e tale è il tormento che io sento. E se tu\nquesta grazia non mi vuoi fare, almeno un bicchier d'acqua\nmi fa venire che io possa bagnarmi la bocca, alla quale non\nbastano le mie lagrime, tanta è l'asciugaggine e l'arsura la\nquale io v'ho dentro.”",
                                    "Ben conobbe lo scolare alla voce la sua debolezza e ancor\nvide in parte il corpo suo tutto riarso dal sole, per le\nquali cose e per gli umili suoi prieghi un poco di\ncompassione gli venne di lei; ma non per tanto rispose:\n“Malvagia donna, delle mie mani non morrai tu già, tu\nmorrai pur delle tue, se voglia te ne verrà; e tanta acqua\navrai da me a sollevamento del tuo caldo, quanto fuoco io\nebbi da te a alleggiamento del mio freddo. Di tanto mi dolgo\nforte, che la infermità del mio freddo col caldo del letame\npuzzolente si convenne curare, ove quella del tuo caldo col\nfreddo della odorifera acqua rosa si curerà; e dove io per\nperdere i nervi e la persona fui, tu da questo caldo\nscorticata non altramenti rimarrai bella che faccia la serpe\nlasciando il vecchio cuoio.”",
                                    "“O misera me!” disse la donna “queste bellezze in così\nfatta guisa acquistate dea Idio a quelle persone che mal mi\nvogliono; ma tu, più crudele che ogni altra fiera, come hai\npotuto sofferire di straziarmi a questa maniera? Che più\ndoveva io aspettar da te o da alcuno altro, se io tutto il\ntuo parentado sotto crudelissimi tormenti avessi uccisi?\nCerto io non so qual maggior crudeltà si fosse potuta usare\nin un traditore che tutta una città avesse messa a\nuccisione, che quella alla qual tu m'hai posta a farmi\narrostire al sole e manicare alle mosche: e oltre a questo\nnon un bicchier d'acqua volermi dare, che a' micidiali\ndannati dalla ragione, andando essi alla morte, è dato ber\nmolte volte del vino pur che essi ne domandino. Ora ecco,\nposcia che io veggio te star fermo nella tua acerba crudeltà\nné poterti la mia passione in parte alcuna muovere, con\npazienzia mi disporrò alla morte ricevere, acciò che Idio\nabbia misericordia dell'anima mia, il quale io priego che\ncon giusti occhi questa tua operazion riguardi.” E queste\nparole dette, sì trasse con gravosa sua pena verso il mezzo\ndel battuto, disperandosi di dovere da così ardente caldo\ncampare; e non una volta ma mille, oltre agli altri suoi\ndolori, credette di sete spasimare, tuttavia piagnendo forte\ne della sua sciagura dolendosi.",
                                    "Ma essendo già vespro e parendo allo scolare avere assai\nfatto, fatti prendere i panni di lei e inviluppare nel\nmantello del fante, verso la casa della misera donna se\nn'andò; e quivi sconsolata e trista e senza consiglio la\nfante di lei trovò sopra la porta sedersi, alla quale egli\ndisse: “Buona femina, che è della donna tua?”",
                                    "A cui la fante rispose: “Messere, io non so: io mi credeva\nstamane trovarla nel letto dove iersera me l'era paruta\nvedere andare, ma io non la trovai né quivi né altrove, né\nso che si sia divenuta: di che io vivo con grandissimo\ndolore. Ma voi, messere, saprestemene dire niente?”",
                                    "A cui lo scolar rispose: “Così avess'io avuta te con lei\ninsieme là dove io ho lei avuta, acciò che io t'avessi della\ntua colpa così punita come io ho lei della sua! Ma\nfermamente tu non mi scapperai delle mani che io non ti\npaghi sì dell'opere tue, che mai di niuno uomo farai beffe\nche di me non ti ricordi.” E questo detto disse al suo\nfante: “Dalle cotesti panni e dille che vada per lei,\ns'ella vuole.”",
                                    "Il fante fece il suo comandamento; per che la fante,\npresigli e riconosciutigli, udendo ciò che detto l'era,\ntemette forte non l'avessero uccisa e appena di gridar si\nritenne; e subitamente, piagnendo, essendosi già lo scolar\npartito, con quegli verso la torre n'andò correndo.",
                                    "Aveva per isciacura un lavoratore di questa donna quel dì\ndue suoi porci smarriti: e, andandogli cercando, poco dopo\nla partita dello scolare a quella torricella pervenne e\nandando guatando per tutto se i suoi porci vedesse sentì il\nmiserabile pianto che la sventurata donna faceva: per che\nsalito sù quanto poté gridò: “Chi piagne là sù?”",
                                    "La donna cognobbe la voce del suo lavoratore e chiamatol\nper nome gli disse: “Deh! vammi per la mia fante e fa sì\nche ella possa qua sù a me venire.”",
                                    "Il lavoratore, conosciutala, disse: “Oimè! madonna, e chi\nvi portò costà sù? La fante vostra v'è tutto dì oggi andata\ncercando: ma chi avrebbe mai pensato che voi doveste essere\nstata qui?”",
                                    "E presi i travicelli della scala, la cominciò a drizzar\ncome star dovea e a legarvi con ritorte i bastoni a\ntraverso; e in questo la fante di lei sopravenne, la quale\nnella torre entrata, non potendo più la voce tenere,\nbattendosi a palme cominciò a gridare: “Oimè! donna mia\ndolce, ove siete voi?”",
                                    "La donna udendola, come più forte poté disse: “O sirocchia\nmia, io son qua sù: non piagnere, ma recami tosto i panni\nmiei.”",
                                    "Quando la fante l'udì parlare, quasi tutta riconfortata\nsalì su per la scala già presso che racconcia da'\nlavoratore, e aiutata da lui in sul battuto pervenne; e\nvedendo la donna sua non corpo umano ma più tosto un\ncepperello inarsicciato parere, tutta vinta, tutta spunta, e\ngiacere in terra ignuda, messesi l'unghie nel viso cominciò\na piagnere sopra di lei non altramenti che se morta fosse.\nMa la donna la pregò per Dio che ella tacesse e lei\nrivestire aiutasse; e avendo da lei saputo che niuna persona\nsapeva dove ella stata fosse, se non coloro che i panni\nportati l'aveano e il lavoratore che al presente v'era,\nalquanto di ciò racconsolata, gli pregò per Dio che mai a\nalcuna persona di ciò niente dicessero. Il lavoratore, dopo\nmolte novelle, levatasi la donna in collo che andar non\npoteva, salvamente infino fuori della torre la condusse. La\nfante cattivella, che di dietro era rimasa, scendendo meno\navvedutamente, smucciandole il piede, cadde della scala in\nterra e ruppesi la coscia, e per lo dolor sentito cominciò a\nmugghiar che pareva un leone.",
                                    "Il lavoratore, posata la donna sopra a uno erbaio, andò a\nvedere che avesse la fante, e trovatala con la coscia rotta\nsimilmente nello erbaio la recò e allato alla donna la pose;\nla quale veggendo questo a giunta degli altri suoi mali\navvenuto e colei avere rotta la coscia da cui ella sperava\nessere aiutata più che da altrui, dolorosa senza modo\nrincominciò il suo pianto tanto miseramente, che non\nsolamente il lavoratore non la poté racconsolare ma egli\naltressì cominciò a piagnere. Ma essendo già il sol basso,\nacciò che quivi non gli cogliesse la notte, come alla\nsconsolata donna piacque, n'andò alla casa sua: e quivi\nchiamati due suoi fratelli e la moglie e là tornati con una\ntavola, sù v'acconciaron la fante e alla casa ne la\nportarono; e riconfortata la donna con un poco d'acqua\nfresca e con buone parole, levatalasi il lavoratore in\ncollo, nella camera di lei la portò. La moglie del\nlavoratore, datole mangiar pan lavato e poi spogliatala, nel\nletto la mise; e ordinarono che essa e la fante fosser la\nnotte portate a Firenze, e così fu fatto.",
                                    "Quivi la donna, che aveva a gran divizia lacciuoli, fatta\nuna sua favola tutta fuori dell'ordine delle cose avvenute,\nsì di sé e sì della sua fante fece a' suoi fratelli e alle\nsirocchie e a ogni altra persona credere che per\nindozzamenti di demoni questo loro fosse avvenuto. I medici\nfuron presti, e non senza grandissima angoscia e affanno\ndella donna, che tutta la pelle più volte appicata lasciò\nalle lenzuola, lei d'una fiera febbre e degli altri\naccidenti guerirono, e similmente la fante della coscia. Per\nla qual cosa la donna, dimenticato il suo amante, da indi\ninnanzi e di beffare e d'amare si guardò saviamente; e lo\nscolar, sentendo alla fante la coscia rotta, parendogli\navere assai intera vendetta, lieto senza altro dirne se ne\npassò.",
                                    "Così adunque alla stolta giovane adivenne delle sue beffe,\nnon altramenti con uno scolare credendosi frascheggiare che\ncon un altro avrebbe fatto, non sappiendo bene che essi, non\ndico tutti ma la maggior parte, sanno dove il diavolo tien\nla coda. E per ciò guardatevi, donne, dal beffare, e gli\nscolari spezialmente.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Due usano insieme: l'uno con la moglie dell'altro si\ngiace; l'altro, avvedutosene, fa con la sua moglie che l'uno\nè serrato in una cassa, sopra la quale, standovi l'un\ndentro, l'altro con la moglie dell'un si giace."
                                    }
                                },
                                "p": [
                                    "Gravi e noiosi erano stati i casi d'Elena a ascoltare alle\ndonne, ma per ciò che in parte giustamente avvenutigli gli\nestimavano, con più moderata compassione gli avean\ntrapassati, quantunque rigido e constante fieramente, anzi\ncrudele, reputassero lo scolare. Ma essendo Pampinea\nvenutane alla fine, la reina alla Fiammetta impose che\nseguitasse; la quale, d'ubidire disiderosa, disse:",
                                    "–Piacevoli donne, per ciò che mi pare che alquanto\ntrafitte v'abbia la severità dell'offeso scolare, estimo che\nconvenevole sia con alcuna cosa più dilettevole ramorbidare\ngl'innacerbiti spiriti; e per ciò intendo di dirvi una\nnovelletta d'un giovane, il quale con più mansueto animo una\ningiuria ricevette e quella con più moderata operazion\nvendicò; per la quale potrete comprendere che assai dee\nbastare a ciascuno se quale asino dà in parete tal riceve,\nsenza volere, soprabondando oltre la convenevolezza della\nvendetta, ingiuriare, dove l'uomo si mette alla ricevuta\ningiuria vendicare.",
                                    "Dovete adunque sapere che in Siena, sì come io intesi, già\nfuron due giovani assai agiati e di buone famiglie popolane,\nde' quali l'uno ebbe nome Spinelloccio Tavena e l'altro ebbe\nnome Zeppa di Mino, e amenduni eran vicini a casa in\nCamollia. Questi due giovani sempre usavano insieme e, per\nquello che mostrassono, così s'amavano, o più, come se stati\nfosser fratelli; e ciascun di loro avea per moglie una donna\nassai bella.",
                                    "Ora avvenne che Spinelloccio, usando molto in casa del\nZeppa, e essendovi il Zeppa e non essendovi, per sì fatta\nmaniera con la moglie del Zeppa si dimesticò, che egli\nincominciò a giacersi con essolei; e in questo continuarono\nuna buona pezza avanti che persona se n'avedesse. Pure al\nlungo andare, essendo un giorno il Zeppa in casa e non\nsappiendolo la donna, Spinelloccio venne a chiamarlo. La\ndonna disse che egli non era in casa: di che Spinelloccio,\nprestamente andato sù e trovata la donna nella sala e\nveggendo che altri non v'era, abbracciatala la cominciò a\nbasciare, e ella lui. Il Zeppa, che questo vide, non fece\nmotto ma nascoso si stette a veder quello a che il giuoco\ndovesse riuscire; e brievemente egli vide la sua moglie e\nSpinelloccio così abbracciati andarsene in camera e in\nquella serrarsi; di che egli si turbò forte. Ma conoscendo\nche per far romore né per altro la sua ingiuria non ne\ndiveniva minore, anzi ne crescea la vergogna, si diede a\npensar che vendetta di questa cosa dovesse fare, che, senza\nsapersi da torno, l'animo suo rimanesse contento; e dopo\nlungo pensiero parendogli aver trovato il modo, tanto stette\nnascoso quanto Spinelloccio stette con la donna.",
                                    "Il quale come andato se ne fu, così egli nella camera se\nn'entrò, dove trovò la donna che ancora non s'era compiuta\ndi racconciare i veli in capo, li quali scherzando\nSpinelloccio fatti l'aveva cadere, e disse: “Donna, che fai\ntu?”",
                                    "A cui la donna rispose: “Nol vedi tu?”",
                                    "Disse il Zeppa: “Sì bene, sì, ho io veduto anche altro che\nio non vorrei!” e con lei delle cose state entrò in parole;\ne essa con grandissima paura dopo molte novelle quello\navendogli confessato che acconciamente della sua\ndimestichezza con Ispinelloccio negar non potea, piagnendo\ngl'incominciò a chieder perdono.",
                                    "Alla quale il Zeppa disse: “Vedi, donna, tu hai fatto\nmale; il quale se tu vuogli che io ti perdoni, pensa di far\ncompiutamente quello che io t'imporrò, il che è questo.",
                                    "Io voglio che tu dichi a Spinelloccio che domattina in su\nl'ora della terza egli truovi qualche cagione di partirsi da\nme e venirsene qui a te; e quando egli ci sarà, io tornerò,\ne come tu mi senti così il fa entrare in questa cassa e\nserracel dentro: poi quando questo fatto avrai, e io ti dirò\nil rimanente che a fare avrai; e di far questo non aver\ndottanza niuna, ché io ti prometto che io non gli farò male\nalcuno.” La donna, per sodisfargli, disse di farlo, e così\nfece.",
                                    "Venuto il dì seguente, essendo il Zeppa e Spinelloccio\ninsieme in su la terza, Spinelloccio, che promesso aveva\nalla donna d'andare a lei a quella ora, disse al Zeppa: “Io\ndebbo staman desinare con alcuno amico, al quale io non mi\nvoglio fare aspettare, e per ciò fatti con Dio.”",
                                    "Disse il Zeppa: “Egli non è ora di desinare di questa\npezza.”",
                                    "Spinelloccio disse: “Non fa forza; io ho altressì a parlar\nseco d'un mio fatto, sì che egli mi vi convien pure essere a\nbuona ora.”",
                                    "Partitosi adunque Spinelloccio dal Zeppa, data una sua\nvolta, fu in casa con la moglie di lui; e essendosene\nentrati in camera, non stette guari che il Zeppa tornò; il\nquale come la donna sentì, mostratasi paurosa molto, lui\nfece ricoverare in quella cassa che il marito detto l'avea e\nserrollovi entro e uscì della camera.",
                                    "Il Zeppa giunto suso disse: “Donna, è egli otta di\ndesinare?”",
                                    "La donna rispose: “Sì, oggimai.”",
                                    "Disse allora il Zeppa: “Spinelloccio è andato a desinare\nstamane con un suo amico e ha la donna sua lasciata sola:\nfatti alla finestra e chiamala e dì che venga a desinar con\nessonoi.”",
                                    "La donna, di se stessa temendo e per ciò molto ubidente\ndivenuta, fece quello che il marito le 'mpose. La moglie di\nSpinelloccio, pregata molto dalla moglie del Zeppa, vi\nvenne, udendo che il marito non vi doveva desinare; e quando\nella venuta fu, il Zeppa, faccendole le carezze grandi e\npresala dimesticamente per mano, comandò pianamente alla\nmoglie che in cuscina n'andasse, e quella seco ne menò in\ncamera, nella quale come fu, voltatosi adietro, serrò la\ncamera dentro. Quando la donna vide serrare la camera\ndentro, disse: “Oimè, Zeppa, che vuol dir questo? dunque mi\nci avete voi fatta venir per questo? ora è questo l'amore\nche voi portate a Spinelloccio e la leale compagnia che voi\ngli fate?”",
                                    "Alla quale il Zeppa, accostatosi alla cassa dove serrato\nera il marito di lei e tenendola bene, disse: “Donna, in\nprima che tu ti ramarichi, ascolta ciò che io ti vo' dire.\nIo ho amato e amo Spinelloccio come fratello; e ieri, come\nche egli nol sappia, io trovai che la fidanza la quale io ho\ndi lui avuta era pervenuta a questo, che egli con la mia\ndonna così si giace come con teco. Ora, per ciò che io\nl'amo, non intendo di volere di lui pigliare se non quale è\nstata l'offesa: egli ha la mia donna avuta, e io intendo\nd'aver te. Dove tu non vogli, per certo egli converrà che io\nil ci colga; e per ciò che io non intendo di lasciare questa\nvendetta impunita, io gli farò giuco che né tu né egli\nsarete mai lieti.”",
                                    "La donna, udendo questo, e dopo molte riconfermazioni\nfattelene dal Zeppa credendol, disse: “Zeppa mio, poi che\nsopra me dee cadere questa vendetta, e io son contenta, sì\nveramente che tu mi facci, di questo che far dobbiamo,\nrimanere in pace con la tua donna, come io, non obstante\nquello che ella m'ha fatto, intendo di rimaner con lei.”",
                                    "A cui il Zeppa rispose: “Sicuramente io il farò; e oltre a\nquesto ti donerò un così caro e bel gioiello come niuno\naltro che tu n'abbi”; e così detto, abbracciatala e\ncominciatala a basciare, la distese sopra la cassa nella\nquale era il marito di lei serrato e quivi sù, quanto gli\npiacque, con lei si sollazzò e ella con lui.",
                                    "Spinelloccio, che nella cassa era e udite aveva tutte le\nparole dal Zeppa dette e la risposta della sua moglie e poi\navea sentita la danza trivigiana che sopra il capo fatta gli\nera, una grandissima pezza sentì tal dolore, che parea che\nmorisse; e se non fosse che egli temeva del Zeppa, egli\navrebbe detta alla moglie una gran villania così rinchiuso\ncome era. Poi, pur ripensandosi che da lui era la villania\nincominciata e che il Zeppa aveva ragione di far ciò che\negli faceva e che verso di lui umanamente e come compagno\ns'era portato, seco stesso disse di volere esser più che mai\namico del Zeppa, quando volesse.",
                                    "Il Zeppa, stato con la donna quanto gli piacque, scese\ndella cassa; e domandando la donna il gioiello promesso,\naperta la camera fece venir la moglie, la quale niuna altra\ncosa disse se non: “Madonna, voi m'avete renduto pan per\nfocaccia” e questo disse ridendo.",
                                    "Alla quale il Zeppa disse: “Apri questa cassa”, e ella il\nfece: nella quale il Zeppa mostrò alla donna il suo\nSpinelloccio.",
                                    "E lungo sarebbe a dire qual più di lor due si vergognò, o\nSpinelloccio vedendo il Zeppa e sappiendo che egli sapeva\nciò che fatto aveva, o la donna vedendo il suo marito e\nconoscendo che egli aveva e udito e sentito ciò che ella\nsopra il capo fatto gli aveva.",
                                    "Alla quale il Zeppa disse: “Ecco il gioiello il quale io\nti dono.”",
                                    "Spinelloccio, uscito della cassa, senza far troppe novelle\ndisse: “Zeppa, noi siam pari pari, e per ciò è buono, come\ntu dicevi dianzi alla mia donna, che noi siamo amici come\nsolavamo e, non essendo tra noi dua niuna altra cosa che le\nmogli divisa, che noi quelle ancora comunichiamo.”",
                                    "Il Zeppa fu contento, e nella miglior pace del mondo tutti\ne quatro desinarono insieme; e da indi innanzi ciascuna di\nquelle donne ebbe due mariti e ciascun di loro ebbe due\nmogli, senza alcuna quistione o zuffa mai per quello insieme\naverne.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Maestro Simone medico da Bruno e da Buffalmacco, per esser\nfatto d'una brigata che va in corso, fatto andar di notte in\nalcun luogo, è da Buffalmacco gittato in una fossa di\nbruttura e lasciatovi."
                                    }
                                },
                                "p": [
                                    "Poi che le donne alquanto ebber cianciato dello accomunar\nle mogli fatto da' due sanesi, la reina, alla qual sola\nrestava a dire per non fare iniuria a Dioneo, incominciò:",
                                    "–Assai bene, amorose donne, si guadagnò Spinelloccio la\nbeffa che fatta gli fu dal Zeppa; per la qual cosa non mi\npare che agramente sia da riprendere, come Pampinea volle\npoco innanzi mostrare, chi fa beffa alcuna a colui che la va\ncercando o che la si guadagna. Spinelloccio la si guadagnò;\ne io intendo di dirvi d'uno che se l'andò cercando,\nestimando che quegli che gliele fecero non da biasimare ma\nda commendar sieno. E fu colui a cui fu fatta un medico che\na Firenze da Bologna, essendo una pecora, tornò tutto\ncoperto di pelli di vai.",
                                    "Sì come noi veggiamo tutto il dì, i nostri cittadini da\nBologna ci tornano qual giudice e qual medico e qual notaio,\nco' panni lunghi e larghi e con gli scarlatti e co' vai e\ncon altre assai apparenze grandissime, alle quali come gli\neffetti succedano anche veggiamo tutto giorno. Tra' quali un\nmaestro Simone da Villa, più ricco di ben paterni che di\nscienza, non ha gran tempo, vestito di scarlatto e con un\ngran batalo, dottor di medicine, secondo che egli medesimo\ndiceva, ci ritornò, e prese casa nella via la quale noi oggi\nchiamiamo la Via del Cocomero. Questo maestro Simone,\nnovellamente tornato sì come è detto, tra gli altri suoi\ncostumi notabili aveva in costume di domandare chi con lui\nera chi fosse qualunque uomo veduto avesse per via passare;\ne quasi degli atti degli uomini dovesse le medicine che dar\ndoveva a' suoi infermi comporre, a tutti poneva mente e\nraccoglievagli.",
                                    "E intra gli altri, li quali con più efficacia gli vennero\ngli occhi addosso posti, furono due dipintori de' quali s'è\noggi qui due volte ragionato, Bruno e Buffalmacco, la\ncompagnia de' quali era continua, e eran suoi vicini. E\nparendogli che costoro meno che alcuni altri del mondo\ncurassero e più lieti vivessono, sì come essi facevano, più\npersone domandò di lor condizione; e udendo da tutti costoro\nessere poveri uomini e dipintori, gli entrò nel capo non\ndover potere essere che essi dovessero così lietamente\nvivere della lor povertà, ma s'avisò, per ciò che udito\naveva che astuti uomini erano, che d'alcuna altra parte non\nsaputa dagli uomini dovesser trarre profetti grandissimi; e\nper ciò gli venne in disidero di volersi, se esso potesse,\ncon ammenduni, o con l'uno almeno, dimesticare; e vennegli\nfatto di prender dimestichezza con Bruno. E Bruno,\nconoscendolo in poche di volte che con lui stato era questo\nmedico essere uno animale, cominciò di lui a avere il più\nbel tempo del mondo con sue nuove novelle; e il medico\nsimilemente cominciò di lui a prendere maraviglioso piacere.\nE avendolo alcuna volta seco invitato a desinare e per\nquesto credendosi dimesticamente con lui poter ragionare,\ngli disse la maraviglia che egli si faceva di lui e di\nBuffalmacco, che essendo poveri uomini così lietamente\nviveano; e pregollo che gl'insegnasse come faceano.",
                                    "Bruno, udendo il medico e parendogli la dimanda dell'altre\nsue sciocche e dissipite, cominciò a ridere e pensò di\nrispondergli secondo che alla sua pecoraggine si convenia, e\ndisse: “Maestro, io nol direi a molte persone come noi\nfacciamo, ma di dirlo a voi, perché siete amico e so che a\naltrui nol direte, non mi guarderò. Egli è vero che il mio\ncompagno e io viviamo così lietamente e così bene come vi\npare e più; né di nostra arte né d'altro frutto, che noi\nd'alcune possessioni traiamo, avremmo da poter pagar pur\nl'acqua che noi logoriamo. Né voglio per ciò che voi\ncrediate che noi andiamo a imbolare, ma noi andiamo in\ncorso, e di questo ogni cosa che a noi è di diletto o di\nbisogno, senza alcun danno d'altrui, tutto traiamo: e da\nquesto viene il nostro viver lieto che voi vedete.”",
                                    "Il medico, udendo questo e senza saper che si fosse\ncredendolo, si maravigliò molto e subitamente entrò in\ndisidero caldissimo di sapere che cosa fosse l'andare in\ncorso, affermandogli che per certo mai a niuna persona il\ndirebbe.",
                                    "“Omè!” disse Bruno “maestro, che mi domandate voi? Egli\nè troppo gran segreto quello che voi volete sapere, e è cosa\nda disfarmi e da cacciarmi del mondo, anzi da farmi mettere\nin bocca del lucifero da San Gallo, se altri il risapesse:\nma sì è grande l'amor che io porto alla vostra qualitativa\nmellonaggine da Legnaia e alla fidanza la quale ho in voi,\nche io non posso negarvi cosa che voi vogliate; e per ciò io\nil vi dirò con questo patto, che voi per la croce a\nMontesone mi giurerete che mai, come promesso avete, a niuno\nil direte.”",
                                    "Il maestro affermò che non farebbe.",
                                    "“Dovete adunque, “ disse Bruno “maestro mio dolciato,\nsapere che egli non è ancora guari che in questa città fu un\ngran maestro in nigromantia il quale ebbe nome Michele\nScotto, per ciò che di Scozia era, e da molti gentili\nuomini, de' quali pochi oggi son vivi, ricevette grandissimo\nonore; e volendosi di qui partire, a instanzia de' prieghi\nloro ci lasciò due suoi sufficienti discepoli, a' quali\nimpose che a ogni piacere di questi cotali gentili uomini,\nche onorato l'aveano, fossero sempre presti. Costoro adunque\nservivano i predetti gentili uomini di certi loro\ninnamoramenti e d'altre cosette liberamente; poi, piacendo\nloro la città e i costumi degli uomini, ci si disposero a\nvoler sempre stare e preserci di grandi e di strette amistà\ncon alcuni, senza guardare chi essi fossero, più gentili che\nnon gentili o più ricchi che poveri, solamente che uomini\nfossero conformi a' lor costumi. E per compiacere a questi\ncosì fatti loro amici ordinarono una brigata forse di\nventicinque uomini, li quali due volte almeno il mese\ninsieme si dovessero ritrovare in alcun luogo da loro\nordinato: e quivi essendo, ciascuno a costoro il suo\ndisidero dice, e essi prestamente per quella notte il\nforniscono. Co' quali due avendo Buffalmacco e io singulare\namistà e dimestichezza, da loro in cotal brigata fummo messi\ne siamo. E dicovi così che, qualora egli avvien che noi\ninsieme ci raccogliamo, è maravigliosa cosa a vedere i\ncapoletti intorno alla sala dove mangiamo e le tavole messe\nalla reale e la quantità de' nobili e belli servidori, così\nfemine come maschi, al piacer di ciascuno che è di tal\ncompagnia, e i bacini, gli orciuoli, i fiaschi e le coppe e\nl'altro vasellamento d'oro e d'argento, ne' quali noi\nmangiamo e beamo; e oltre a questo le molte e varie vivande,\nsecondo che ciascun disidera, che recate ci sono davanti\nciascheduna a suo tempo. Io non vi potrei mai divisare\nchenti e quanti sieno i dolci suoni d'infiniti strumenti e i\ncanti pieni di melodia che vi s'odono, né vi potrei dire\nquanta sia la cera che vi s'arde a queste cene né quanti\nsieno i confetti che vi si consumano e come sieno preziosi i\nvini che vi si beono. E non vorrei, zucca mia da sale, che\nvoi credeste che noi stessomo là in questo abito o con\nquesti panni che ci vedete: egli non ve ne è niuno sì\ncattivo che non vi paresse uno imperadore, sì siamo di cari\nvestimenti e di belle cose ornati. Ma sopra tutti gli altri\npiaceri che vi sono si è quello delle belle donne, le quali\nsubitamente, pur che l'uom voglia, di tutto il mondo vi son\nrecate. Voi vedreste quivi la donna de' barbanicchi, la\nreina de' baschi, la moglie del soldano, la 'mperadrice\nd'Osbech, la ciancianfera di Norrueca, la semistante di\nBerlinzone e la scalpedera di Narsia. Che vi vo io\nannoverando? E' vi sono tutte le reine del mondo, io dico\ninfino alla schinchimurra del Presto Giovanni; or vedete\noggimai voi! Dove, poi che hanno bevuto e confettato, fatta\nuna danza o due, ciascuna con colui a cui stanza v'è fatta\nvenire se ne va nella sua camera. E sappiate che quelle\ncamere paiono un paradiso a vedere, tanto son belle, e sono\nnon meno odorifere che sieno i bossoli dalle spezie della\nbottega vostra, quando voi fate pestare il comino; e havvi\nletti che vi parrebber più belli che quello del doge di\nVinegia, e in quegli a riposar se ne vanno. Or che menar di\ncalcole e di tirar le casse a sé, per fare il panno serrato,\nfaccian le tessitrici, lascerò io pensar pur a voi! Ma tra\ngli altri che meglio stanno, secondo il parer mio, siam\nBuffalmacco e io, per ciò che Buffalmacco le più delle volte\nvi fa venir per sé la reina di Francia e io per me quella\nd'Inghilterra, le quali son due pur le più belle donne del\nmondo; e sì abbiamo saputo fare, che elle non hanno altro\nocchio in capo che noi. Per che da voi medesimo pensar\npotete se noi possiamo e dobbiamo vivere e andare più che\ngli altri uomini lieti, pensando che noi abbiamo l'amore di\ndue così fatte reine: senza che, quando noi vogliamo un\nmille o un dumilia fiorini da loro, noi non gli abbiamo. E\nquesta cosa chiamiam noi volgarmente l'andare in corso: per\nciò che sì come i corsari tolgono la roba d'ogni uomo, e\ncosì facciam noi: se non che di tanto siamo differenti da\nloro, che eglino mai non la rendono e noi la rendiamo, come\nadoperata l'abbiamo. Ora avete, maestro mio da bene, inteso\nciò che noi diciamo l'andare in corso; ma quanto questo\nvoglia esser segreto, voi il vi potete vedere, e per ciò più\nnol vi dico né ve priego.”",
                                    "Il maestro, la cui scienza non si stendeva forse più oltre\nche il medicare i fanciulli del lattime, diede tanta fede\nalle parole di Bruno quanta si saria convenuta a qualunque\nverità; e in tanto disiderio s'accese di volere essere in\nquesta brigata ricevuto, quanto di qualunque altra cosa più\ndisiderabile si potesse essere acceso. Per la qual cosa a\nBruno rispose che fermamente maraviglia non era se lieti\nandavano, e a gran pena si temperò in riservarsi di\nrichiederlo che essere il vi facesse infino a tanto che, con\npiù onor fattogli, gli potesse con più fidanza porgere i\nprieghi suoi. Avendoselo adunque riservato, cominciò più a\ncontinuare con lui l'usanza e a averlo da sera e da mattina\na mangiar seco e a mostrargli smisurato amore; e era sì\ngrande e sì continua questa loro usanza, che non parea che\nsenza Bruno il maestro potesse né sapesse vivere.",
                                    "Bruno, parendogli star bene, acciò che ingrato non paresse\ndi questo onor fattogli dal medico, gli aveva dipinta nella\nsala sua la Quaresima e uno agnusdei all'entrar della camera\ne sopra l'uscio della via uno orinale, acciò che coloro che\navessero del suo consiglio bisogno il sapessero riconoscer\ndagli altri; e in una sua loggetta gli aveva dipinta la\nbattaglia de' topi e delle gatte, la quale troppo bella cosa\npareva al medico; e oltre a questo diceva alcuna volta al\nmaestro, quando con lui non aveva cenato: “Stanotte fu' io\nalla brigata: e essendomi un poco la reina d'Inghilterra\nrincresciuta, mi feci venir la gumedra del gran can\nd'Altarisi.”",
                                    "Diceva il maestro: “Che vuol dir gumedra? Io non\ngl'intendo questi nomi.”",
                                    "“O maestro mio, “ diceva Bruno “io non me ne maraviglio,\nché io ho bene udito dire che Porcograsso e Vannaccena non\nne dicon nulla.”",
                                    "Disse il maestro: “Tu vuoi dire Ipocrasso e Avicena.”",
                                    "Disse Bruno: “Gnaffé! io non so: io m'intendo così male\nde' vostri nomi come voi de' miei; ma la gumedra in quella\nlingua del gran cane vuol tanto dire quanto imperadrice\nnella nostra. O ella vi parrebbe la bella feminaccia! Ben vi\nso dire che ella vi farebbe dimenticare le medicine e gli\nargomenti e ogni impiastro.”",
                                    "E così dicendogli alcuna volta per più accenderlo, avvenne\nche, parendo a messer lo maestro una sera a vegghiare (parte\nche il lume teneva a Bruno e ch'e' la battaglia de' topi e\ndelle gatte dipigneva) bene averlo co' suoi onor preso, che\negli si dispose d'aprirgli l'animo suo; e soli essendo gli\ndisse: “Bruno, come Idio sa, egli non vive oggi alcuna\npersona per cui io facessi ogni cosa come io farei per te, e\nper poco, se tu mi dicessi che io andassi di qui a Peretola,\nio credo che io v'andrei; e per ciò non voglio che tu ti\nmaravigli se io te dimesticamente e a fidanza richiederò.\nCome tu sai, egli non è guari che tu mi ragionasti de' modi\ndella vostra lieta brigata, di che sì gran disidero\nd'esserne m'è venuto, che mai niuna altra cosa si disiderò\ntanto. E questo non è senza cagione, come tu vedrai se ma\navviene che io ne sia: ché infino a ora voglio io che tu ti\nfaccia beffe di me se io non vi fo venire la più bella fante\nche tu vedessi già è buona pezza, che io vidi pur\nl'altr'anno a Cacavincigli, a cui io voglio tutto il mio\nbene; e per lo corpo di Cristo che io le volli dare diece\nbolognin grossi e ella mi s'acconsentisse, e non volle. E\nperò quanto più posso ti priego che m'insegni quello che io\nabbia a fare per dovervi potere essere, e che tu ancora\nfacci e adoperi che io vi sia; e nel vero voi avrete di me\nbuono e fedel compagno e orrevole. Tu vedi innanzi innanzi\ncome io sono bello uomo e come mi stanno bene le gambe in su\nla persona, e ho un viso che pare una rosa; e oltre a ciò\nson dottore di medicine, che non credo che voi ve ne abbiate\nniuno, e so dimolte belle cose e di belle canzonette, e\nvo'tene dire una”; e di botto incominciò a cantare.",
                                    "Bruno aveva sì gran voglia di ridere, che egli in se\nmedesimo non capeva, ma pur si tenne; e finita la canzone el\nmaestro disse: “Che te ne pare?”",
                                    "Disse Bruno: “Per certo con voi perderieno le cetere de'\nsagginali, sì artagoticamente stracantate.”",
                                    "Disse il maestro: “Io dico che tu non l'avresti mai\ncreduto, se tu non m'avessi udito.”",
                                    "“Per certo voi dite vero” disse Bruno.",
                                    "Disse il maestro: “Io so bene anche dell'altre, ma\nlasciamo ora star questo. Così fatto come tu mi vedi, mio\npadre fu gentile uomo, benché egli stesse in contado, e io\naltressì son nato per madre di quegli da Valecchio: e, come\ntu hai potuto vedere, io ho pure i più be' libri e le più\nbelle robe che medico di Firenze. In fé di Dio, i' ho roba\nche costò, contata ogni cosa, delle lire presso a cento di\nbagattini, già è degli anni più di diece! Per che quanto più\nposso ti priego che facci che io ne sia: e in fé di Dio, se\ntu il fai, sie pure infermo, se tu sai, che mai di mio\nmestiere io non ti torrò un denaio.”",
                                    "Bruno, udendo costui e parendogli, sì come altre volte\nassai paruto gli era, un lavaceci, disse: “Maestro, fate un\npoco il lume più qua, e non v'incresca infin tanto che io\nabbia fatte le code a questi topi: e poi vi risponderò.”",
                                    "Fornite le code, e Bruno faccendo vista che forte la\npetizion gli gravasse, disse: “Maestro mio, gran cose son\nquelle che per me fareste, e io il conosco: ma tuttavia\nquella che a me adimandate, quantunque alla grandezza del\nvostro cervello sia piccola, pure è a me grandissima, né so\nalcuna persona del mondo per cui io potendo la mi facesse,\nse io non la facessi per voi, sì perché v'amo quanto si\nconviene e sì per le parole vostre, le quali son condite di\ntanto senno, che trarrebbono le pinzochere degli usatti non\nche me del mio proponimento; e quanto più uso con voi, più\nmi parete savio. E dicovi ancora così, che se altro non mi\nvi facesse voler bene, sì vi vo' bene perché veggio che\ninnamorato siete di così bella cosa come diceste. Ma tanto\nvi vo' dire: io non posso in queste cose quello che voi\navvisate e per questo non posso per voi quello che\nbisognerebbe adoperare; ma ove voi mi promettiate sopra la\nvostra grande e calterita fede di tenerlomi credenza, io vi\ndarò il modo che a tenere avrete, e parmi esser certo,\navendo voi così be' libri e l'altre cose che di sopra dette\nm'avete, ch'egli vi verrà fatto.”",
                                    "A cui il maestro disse: “Sicuramente dì: io veggio che tu\nnon mi conosci bene e non sai ancora come io so tenere\nsegreto. Egli erano poche cose che messer Guasparuolo da\nSaliceto facesse, quando egli era giudice della podestà di\nForlimpopoli, che egli non me le mandasse a dire, perché mi\ntrovava così buon segretaro. E vuoi vedere se io dico vero?\nIo fui il primaio uomo a cui egli dicesse che egli era per\nisposare la Bergamina: vedi oggimai tu!”",
                                    "“Or bene sta dunque:” disse Bruno “se cotestui se ne\nfidava, ben me ne posso fidare io. Il modo che voi avrete a\ntener fia questo. Noi sì abbiamo a questa nostra brigata\nsempre un capitano con due consiglieri, li quali di sei in\nsei mesi si mutano, e senza fallo a calendi sarà capitano\nBuffalmacco e io consigliere, e così è fermato: e chi è\ncapitano può molto in mettervi e far che messo vi sia chi\negli vuole; e per ciò a me parrebbe che voi, in quanto voi\npoteste, voi prendeste la dimestichezza di Buffalmacco e\nfacestegli onore. Egli è uomo che, veggendovi così savio,\ns'innamorerà di voi incontanente, e quando voi l'avrete col\nsenno vostro e con queste buone cose che avete un poco\ndimesticato, voi il potrete richiedere: egli non vi saprà\ndir di no. Io gli ha già ragionato di voi, e vuolvi il\nmeglio del mondo; e quando voi avrete fatto così, lasciate\nfar me con lui.”",
                                    "Allora disse il maestro: “Troppo mi piace ciò che tu\nragioni; e se egli è uomo che si diletti de' savi uomini e\nfavellami pure un poco, io farò bene che egli m'andrà sempre\ncercando, per ciò che io n'ho tanto del senno, che io ne\npotrei fornire una città e rimarrei savissimo.”",
                                    "Ordinato questo, Brun disse ogni cosa a Buffalmacco per\nordine: di che a Buffalmacco parea mille anni di dovere\nessere a far quello che questo maestro sapa andava cercando.\nIl medico, che oltre modo disiderava d'andare in corso, non\nmollò mai che egli divenne amico di Buffalmacco, il che\nagevolmente gli venne fatto; e cominciogli a dare le più\nbelle cene e i più belli desinari del mondo, e a Bruno con\nlui altressì, e essi si carapignavano, come que' signori li\nquali, sentendogli bonissimi vini e di grossi capponi e\nd'altre buone cose assai, gli si tenevano assai di presso e\nsenza troppi inviti, dicendo sempre che con un altro ciò non\nfarebbono, si rimanevan con lui.",
                                    "Ma pure, quando tempo parve al maestro, sì come Bruno aveva\nfatto, così Buffalmacco richiese; di che Buffalmacco si\nmostrò molto turbato e fece a Bruno un gran romore in testa,\ndicendo: “Io fo boto all'alto Dio da Pasignano che io mi\ntengo a poco che io non ti do tale in su la testa, che il\nnaso ti caschi nelle calcagna, traditor che tu se', ché\naltri che tu non ha queste cose manifestate al maestro.”",
                                    "Ma il maestro lo scusava forte dicendo e giurando sé averlo\nd'altra parte saputo; e dopo molte delle sue savie parole\npure il paceficò.",
                                    "Buffalmacco rivolto al maestro disse: “Maestro mio, egli\nsi par bene che voi siete stato a Bologna e che voi infino\nin questa terra abbiate recata la bocca chiusa e ancora vi\ndico più, che voi non apparaste miga l'abicì in su la mela,\ncome molti sciocconi voglion fare, anzi l'apparaste bene in\nsul mellone, ch'è così lungo; e se io non m'inganno, voi\nfoste battezzato in domenica. E come che Bruno m'abbia detto\nche voi studiaste là in medicine, a me pare che voi\nstudiaste in apparare a pigliare uomini: il che voi, meglio\nche altro uomo che io vidi mai, sapete fare con vostro senno\ne con vostre novelle.”",
                                    "Il medico, rompendogli la parola in bocca, verso Brun\ndisse: “Che cosa è a favellare e a usare co' savi? chi\navrebbe tosto ogni particularità compresa del mio\nsentimento, come ha questo valente uomo? Tu non te ne\navvedesti miga così tosto tu di quel che io valeva, come ha\nfatto egli; ma dì almeno quello che io ti dissi quando tu mi\ndicesti che Buffalmacco si dilettava de' savi uomini: parti\nche io l'abbia fatto?”",
                                    "Disse Bruno: “Meglio.”",
                                    "Allora il maestro disse a Buffalmacco: “Altro avresti\ndetto se tu m'avessi veduto a Bologna, dove non era niun\ngrande né piccolo, né dottore né scolare, che non mi volesse\nil meglio del mondo, sì tutti gli sapeva appagare col mio\nragionare e col senno mio. E dirotti più, che io non vi\ndissi mai parola che io non facessi ridere ogni uomo, sì\nforte piaceva loro; e quando io me parti', fecero tutti il\nmaggior pianto del mondo e volevano tutti che io vi pur\nrimanessi, e fu a tanto la cosa perché io vi stessi, che\nvollono lasciare a me solo che io leggessi a quanti scolari\nv'avea le medicine; ma io non volli, ché io era pur disposto\na venir qua a grandissime eredità che io ci ho, state sempre\ndi quei di casa mia; e così feci.”",
                                    "Disse allora Bruno a Buffalmacco: “Che ti pare? Tu nol mi\ncredevi quando io il ti diceva. Alle guagnele! egli non ha\nin questa terra medico che s'intenda d'orina d'asino a petto\na costui, e fermamente tu non ne troveresti un altro di qui\nalle porti di Parigi de' così fatti. Va tienti oggimai tu di\nnon far ciò ch'e' vuole!”",
                                    "Disse il medico: “Brun dice il vero, ma io non ci son\nconosciuto. Voi siete anzi gente grossa che no, ma io vorrei\nche voi mi vedeste tra' dottori, come io soglio stare.”",
                                    "Allora disse Buffalmacco: “Veramente, maestro, voi le\nsapete troppo più che io non avrei mai creduto: di che io,\nparlandovi come si vuole parlare a' savi come voi siete,\nfrastagliatamente vi dico che io procaccerò senza fallo che\nvoi di nostra brigata sarete.”",
                                    "Gli onori dal medico fatti a costoro appresso questa\npromessa multiplicarono: laonde essi, godendo, gli facean\ncavalcar la capra delle maggiori sciocchezze del mondo e\nimpromisongli di dargli per donna la contessa di Civillari,\nla quale era la più bella cosa che si trovasse in tutto il\nculattario dell'umana generazione.",
                                    "Domandò il medico chi fosse questa contessa; al quale\nBuffalmacco disse: “Pinca mia da seme, ella è una troppo\ngran donna, e poche case ha per lo mondo nelle quali ella\nnon abbia alcuna giurisdizione, e non che altri, ma i frati\nminori a suon di nacchere le rendon tributo. E sovvi dire\nche, quand'ella va da torno, ella si fa ben sentire, benché\nella stea il più rinchiusa: ma non ha per ciò molto che ella\nvi passò innanzi all'uscio una notte che andava a Arno a\nlavarsi i piedi e per pigliare un poco d'aria: ma la sua più\ncontinua dimora è in Laterino. Ben vanno per ciò de' suoi\nsergenti spesso da torno, e tutti a dimostrazion della\nmaggioranza di lei portano la verga e 'l piombino. De' suoi\nbaroni si veggon per tutto assai, sì come è il Tamagnin\ndalla Porta, don Meta, Manico di Scopa, lo Squacchera e\naltri, li quali vostri dimestichi credo che sieno ma ora non\nve ne ricordate. A così gran donna adunque, lasciata star\nquella da Cacavincigli, se 'l pensier non c'inganna, vi\nmetterem nelle dolci braccia.”",
                                    "Il medico, che a Bologna nato e cresciuto era, non\nintendeva i vocaboli di costoro, per che egli della donna si\nchiamò per contento; né guari dopo queste novelle gli\nrecarono i dipintori che egli era per ricevuto. E venuto il\ndì che la notte seguente si dovean ragunare, il maestro gli\nebbe ammenduni a desinare; e desinato ch'egli ebbero, gli\ndomandò che modo gli conveniva tenere a venire a questa\nbrigata; al quale Buffalmacco disse: “Vedete, maestro, a\nvoi conviene esser molto sicuro, per ciò che, se voi non\nfoste molto sicuro, voi potreste ricevere impedimento e fare\na noi grandissimo danno; e quello a che egli vi conviene\nesser molto sicuro, voi l'udirete. A voi si convien trovar\nmodo che voi siate stasera in sul primo sonno in su uno di\nquegli avelli rilevati che poco tempo ha si fecero di fuori\na Santa Maria Novella, con una delle vostre più belle robe\nindosso, acciò che voi per la prima volta compariate\norrevole dinanzi alla brigata e sì ancora per ciò che (per\nquello che detto ne fosse: non vi fummo noi poi), per ciò\nche voi siete gentile uomo, la contessa intende di farvi\ncavalier bagnato alle sue spese; e quivi v'aspettate tanto,\nche per voi venga colui che noi manderemo. E acciò che voi\nsiate d'ogni cosa informato, egli verrà per voi una bestia\nnera e cornuta non molto grande, e andrà faccendo per la\npiazza dinanzi da voi un gran sufolare e un gran saltare per\nispaventarvi; ma poi, quando vedrà che voi non vi\nspaventiate, ella vi s'accosterà pianamente. Quando\naccostata vi si sarà, e voi allora senza alcuna paura\nscendete giù dell'avello e senza ricordare o Idio o santi vi\nsalite suso, e come suso vi siete acconcio, così, a modo che\nse steste cortese, vi recate le mani al petto, senza più\ntoccar la bestia. Ella allora soavemente si moverà e\nrecheravvene a noi: ma insino a ora, se voi ricordaste Idio\no santi, o aveste paura, vi dich'io che ella vi potrebbe\ngittare o percuotere in parte che vi putirebbe. E per ciò,\nse non vi dà il cuore d'esser ben sicuro, non vi venite, ché\nvoi fareste danno a noi senza fare a voi pro niuno.”",
                                    "Allora il medico disse: “Voi non mi conoscete ancora: voi\nguardate forse perché io porto i guanti in mano e' panni\nlunghi. Se voi sapeste quello che io ho già fatto di notte a\nBologna, quando io andava talvolta co' miei compagni alle\nfemine, voi vi maravigliereste. In fé di Dio, egli fu tal\nnotte che, non volendone una venir con noi (e era una\ntristanzuola, ch'è peggio, che non era alta un sommesso) io\nle diè prima dimolte pugna, poscia, presala di peso, credo\nche io la portassi presso a una balestrata; e pur convenne,\nsì feci, che ella ne venisse con noi. E un'altra volta mi\nricorda che io, senza esser meco altri che un mio fante,\ncolà un poco dopo l'avemaria, passai allato al cimitero de'\nfrati minori, e eravi il dì stesso stata sotterrata una\nfemina, e non ebbi paura niuna: e per ciò di questo non vi\nsfidate, ché sicuro e gagliardo son io troppo. E dicovi che\nio, per venirvi bene orrevole, mi metterò la roba mia dello\nscarlatto con la quale io fui conventato: e vedrete se la\nbrigata si rallegrerà quando mi vedrà e se io sarò fatto a\nmano a man capitano. Vedrete pure come l'opera andrà quando\nio vi sarò stato, da che, non avendomi ancora quella\ncontessa veduto, ella s'è sì innamorata di me che ella mi\nvuol fare cavalier bagnato: e forse che la cavalleria mi\nstarà così male, e saprolla così mal mantenere o pur bene!\nLascerete pur far me!”",
                                    "Buffalmacco disse: “Troppo dite bene, ma guardate che voi\nnon ci faceste la beffa e non vi veniste o non vi foste\ntrovato quando per voi manderemo; e questo dico per ciò che\negli fa freddo e voi signor medici ve ne guardate molto.”",
                                    "“Non piaccia a Dio!” disse il medico “io non sono di\nquesti assiderati, io non curo freddo: poche volte è mai che\nio mi lievi la notte così per bisogno del corpo, come l'uom\nfa talvolta, che io mi metta altro che il pilliccion mio\nsopra 'l farsetto; e per ciò io vi sarò fermamente.”",
                                    "Partitisi adunque costoro, come notte si venne faccendo il\nmaestro trovò sue scuse in casa con la moglie; e trattane\ncelatamente la sua bella roba, come tempo gli parve,\nmessalasi indosso se n'andò sopra uno de' detti avelli; e\nsopra quegli marmi ristrettosi, essendo il freddo grande,\ncominciò a aspettar la bestia. Buffalmacco, il quale era\ngrande e atante della persona, ordinò d'avere una di queste\nmaschere che usare si soleano a certi giuochi li quali oggi\nnon si fanno; e messosi indosso un pillicion nero a\nrivescio, in quello s'acconciò in guisa che pareva pure un\norso, se non che la maschera aveva viso di diavolo e era\ncornuta. E così acconcio, venendogli Bruno appresso per\nvedere come l'opera andasse, se n'andò nella piazza nuova di\nSanta Maria Novella; e come egli si fu accorto che messer lo\nmaestro v'era, così cominciò a saltabellare e a fare un\nnabissare grandissimo su per la piazza e a sufolare e a\nurlare e a stridire in guisa che se imperversato fosse.",
                                    "Il quale come il maestro sentì e vide, così tutti i peli\ngli s'arricciarono adosso e tutto cominciò a tremare, come\ncolui che era più che una femina pauroso; e fu ora che egli\nvorrebbe essere stato innanzi a casa sua che quivi. Ma non\nper tanto pur, poi che andato v'era, si sforzò\nd'assicurarsi, tanto il vinceva il disidero di giugnere a\nvedere le maraviglie dettegli da costoro. Ma poi che\nBuffalmacco ebbe alquanto imperversato, come è detto,\nfaccendo sembianti di rappaceficarsi, s'accostò all'avello\nsopra il quale era il maestro e stette fermo. Il maestro, sì\ncome quegli che tutto tremava di paura, non sapeva che\nfarsi, se sù vi salisse o se si stesse. Ultimamente, temendo\nnon gli facesse male se sù non vi salisse, con la seconda\npaura cacciò la prima: e sceso dello avello, pianamente\ndicendo “Dio m'aiuti!” sù vi sali e acconciossi molto\nbene; e sempre tremando tutto si recò con le mani a star\ncortese, come detto gli era stato.",
                                    "Allora Buffalmacco pianamente s'incominciò a dirizzare\nverso Santa Maria della Scala, e andando carpone infino\npresso le donne di Ripole il condusse. Erano allora per\nquella contrada fosse, nelle quali i lavoratori di quei\ncampi facevan votare la contessa a Civillari per ingrassare\ni campi loro. Alle quali come Buffalmacco fu vicino,\naccostatosi alla proda d'una e preso tempo, messa la mano\nsotto all'un de' piedi del medico e con essa sospintosi da\ndosso, di netto col capo innanzi il gittò in essa e cominciò\na ringhiar forte e a saltare e a imperversare e a andarsene\nlungo Santa Maria della Scala verso il prato d'Ogni santi,\ndove ritrovò Bruno che per non poter tener le risa fuggito\ns'era: e ammenduni festa faccendosi di lontan si misero a\nveder quello che il medico impastato facesse. Messer lo\nmedico, sentendosi in questo luogo così abominevole, si\nsforzò di rilevare e di volersi aiutar per uscirne, e ora in\nqua e ora in là ricadendo, tutto dal capo al piè impastato,\ndolente e cattivo, avendone alquante dragme ingozzate, pur\nn'uscì fuori e lasciovvi il cappuccio: e spastandosi con le\nmani come poteva il meglio, non sappiendo che altro\nconsiglio pigliarsi, se ne tornò a casa sua e picchiò tanto\nche aperto gli fu.",
                                    "Né prima, essendo egli entrato dentro così putente, fu\nl'uscio riserrato, che Bruno e Buffalmacco furono ivi per\nudire come il maestro fosse dalla sua donna raccolto. Li\nquali stando a udir, sentirono alla donna dirgli la maggior\nvillania che mai si dicesse a niun tristo, dicendo: “Deh,\ncome ben ti sta! Tu eri ito a qualche altra femina e volevi\ncomparire molto orrevole con la roba dello scarlatto. Or non\nti bastava io? Frate, io sarei sofficiente a un popolo, non\nche a te. Deh, or t'avessono essi affogato, come essi ti\ngittarono là dove tu eri degno d'esser gittato! Ecco medico\nonorato, aver moglie e andar la notte alle femine\nd'altrui!” E con quelle e con altre assai parole,\nfaccendosi il medico tutto lavare, infino alla mezzanotte\nnon rifinò la donna di tormentarlo.",
                                    "Poi la mattina vegnente Bruno e Buffalmacco, avendosi tutte\nle carni dipinte soppanno di lividori a guisa che far\nsoglion le battiture, se ne vennero a casa del medico e\ntrovaron lui già levato; e entrati dentro a lui, sentirono\nogni cosa putirvi, ché ancora non s'era sì ogni cosa potuta\nnettare, che non vi putisse. E sentendo il medico costor\nvenire a lui, si fece loro incontro dicendo che Idio desse\nloro il buon dì; al quale Bruno e Buffalmacco, sì come\nproposto aveano, risposero con turbato viso: “Questo non\ndiciam noi a voi, anzi preghiamo Idio che vi dea tanti\nmalanni, che voi siate morto a ghiado, sì come il più\ndisleale e il maggior traditor che viva, per ciò che egli\nnon è rimaso per voi, ingegnandoci noi di farvi onore e\npiacere, che noi non siamo stati morti come cani. E per la\nvostra dislealtà abbiamo stanotte avute tante busse, che di\nmeno andrebbe uno asino a Roma: senza che noi siamo stati a\npericolo d'essere stati cacciati della compagnia nella quale\nnoi avavamo ordinato di farvi ricevere. E se voi non ci\ncredete, ponete mente le carni nostre come elle stanno”; e\na un cotal barlume, apertisi i panni dinanzi, gli mostrarono\ni petti loro tutti dipinti e richiusongli senza indugio.",
                                    "Il medico si volea scusare e dir delle sue sciagure e come\ne dove egli era stato gittato; al quale Buffalmacco disse:\n“Io vorrei che egli v'avesse gittato dal ponte in Arno:\nperché ricordavate voi o Dio o santi? non vi fu egli detto\ndinanzi?”",
                                    "Disse il medico: “In fé di Dio non ricordava.”",
                                    "“Come” disse Buffalmacco “non ricordavate? Voi ve ne\nricordate molto! ché ne disse il messo nostro che voi\ntremavate come verga e non sapavate dove voi vi foste. Or\nvoi ce l'avete ben fatta, ma mai più persona non la ci farà,\ne a voi ne faremo ancora quello onore che vi se ne\nconviene.”",
                                    "Il medico cominciò a chieder perdono e a pregargli per Dio\nche nol dovesser vituperare, e con le migliori parole che\negli poté s'ingegnò di paceficargli; e per paura che essi\nquesto suo vitupero non palesassero, se da indi adietro\nonorati gli avea, molto più gli onorò e careggiò con conviti\ne altre cose da indi innanzi. Così adunque, come udito\navete, senno s'insegna a chi tanto non apparò a Bologna.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Una ciciliana maestrevolmente toglie a un mercatante ciò\nche in Palermo ha portato; il quale, sembiante faccendo\nd'esservi tornato con molta più mercatantia che prima, da\nlei accattati denari, le lascia acqua e capecchio."
                                    }
                                },
                                "p": [
                                    "Quanto la novella della reina in diversi luoghi facesse le\ndonne ridere, non è da domandare: niuna ve ne era a cui per\nsoperchio riso non fossero dodici volte le lagrime venute in\nsu gli occhi. Ma poi che ella ebbe fine, Dioneo, che sapeva\nche a lui toccava la volta, disse:",
                                    "–Graziose donne, manifesta cosa è tanto più l'arti piacere\nquanto più sottile artefice è per quelle artificiosamente\nbeffato. E per ciò, quantunque bellissime cose tutte\nraccontate abbiate, io intendo di raccontarne una tanto più\nche alcuna altra dettane da dovervi aggradire, quanto colei\nche beffata fu era maggior maestra di beffare altrui che\nalcuno altro beffato fosse di quegli o di quelle che avete\ncontate.",
                                    "Soleva essere, e forse che ancora oggi è, una usanza in\ntutte le terre marine che hanno porto così fatta, che tutti\ni mercatanti che in quelle con mercatantie capitano,\nfaccendole scaricare, tutte in un fondaco, il quale in molti\nluoghi è chiamato dogana, tenuta per lo comune o per lo\nsignor della terra, le portano; e quivi, dando a coloro che\nsopra ciò sono per iscritto tutta la mercatantia e il pregio\ndi quella, è dato per li detti al mercatante un magazzino\nnel quale esso la sua mercatantia ripone e serralo con la\nchiave; e li detti doganieri poi scrivono in su il libro\ndella dogana a ragione del mercatante tutta la sua\nmercatantia, faccendosi poi del loro diritto pagare al\nmercatante o per tutta o per parte della mercatantia che\negli della dogana traesse. E da questo libro della dogana\nassai volte s'informano i sensali e delle qualità e delle\nquantità delle mercatantie che vi son, e ancora chi sieno i\nmercatanti che l'hanno; con li quali poi essi, secondo che\nlor cade per mano, ragionan di cambi, di baratti e di\nvendite e d'altri spacci.",
                                    "La quale usanza, sì come in molti altri luoghi, era in\nPalermo in Cicilia, dove similemente erano, e ancor sono,\nassai femine del corpo bellissime ma nemiche dell'onestà, le\nquali, da chi non le conosce, sarebbono e son tenute grandi\ne onestissime donne. E essendo non a radere ma a scorticare\nuomini date del tutto, come un mercatante forestiere vi\nveggono, così da' libro della dogana s'informano di ciò che\negli v'ha e di quanto può fare: e appresso con lor piacevoli\ne amorosi atti e con parole dolcissime questi cotali\nmercatanti s'ingegnano d'adescare e di trarre nel loro\namore: e già molti ve n'hanno tratti, a' quali buona parte\ndella loro mercatantia hanno delle mani tratta, e a assai\ntutta; e di quegli vi sono stati che la mercatantia e 'l\nnavilio e le polpe e l'ossa lasciate v'hanno, sì ha\nsoavemente la barbiera saputo menare il rasoio.",
                                    "Ora, non è ancor molto tempo, adivenne che quivi, da' suoi\nmaestri mandato, arrivò un giovane nostro fiorentino detto\nNiccolò da Cignano, come che Salabaetto fosse chiamato, con\ntanti pannilani che alla fiera di Salerno gli erano\navanzati, che potevano valere un cinquecento fiorin d'oro; e\ndato il legaggio di quegli a' doganieri, gli mise in un\nmagazzino, e senza mostrar troppo gran fretta dello spaccio\ns'incominciò a andare alcuna volta a sollazzo per la terra.\nE essendo egli bianco e biondo e leggiadro molto, e\nstandogli ben la vita, avvenne che una di queste barbiere,\nche si facea chiamare madama Iancofiore, avendo alcuna cosa\nsentita de' fatti suoi, gli pose l'occhio addosso; di che\negli accorgendosi, estimando che ella fosse una gran donna,\ns'avvisò che per la sua bellezza le piacesse e pensossi di\nvolere molto cautamente menar questo amore; e senza dirne\ncosa alcuna a persona incominciò a far le passate dinanzi\nalla casa di costei. La quale accortasene, poi che alquanti\ndì l'ebbe bene con gli occhi acceso, mostrando ella di\nconsumarsi per lui, segretamente gli mandò una sua femina la\nquale ottimamente l'arte sapeva del ruffianesimo. La quale,\nquasi con le lagrime in su gli occhi, dopo molte novelle gli\ndisse che egli con la bellezza e con la piacevolezza sua\naveva sì la sua donna presa, che ella non trovava luogo né\ndì né notte; e per ciò, quando a lui piacesse, ella\ndisiderava più che altra cosa di potersi con lui a un bagno\nsegretamente trovare; e appresso questo, trattosi uno anello\ndi borsa, da parte della sua donna gliele donò. Salabaetto,\nudendo questo, fu il più lieto uomo che mai fosse; e preso\nl'anello e fregatoselo agli occhi e poi basciatolo, sel mise\nin dito e rispuose alla buona femina che, se madama\nIancofiore l'amava, che ella n'era ben cambiata per ciò che\negli amava più lei che la sua propria vita e che egli era\ndisposto d'andare dovunque a lei fosse a grado e a ogn'ora.",
                                    "Tornata adunque la messaggera alla sua donna con questa\nrisposta, a Salabaetto fu a mano a man detto a qual bagno il\ndì seguente passato vespro la dovesse aspettare; il quale,\nsenza dirne cosa del mondo a persona, prestamente all'ora\nimpostagli v'andò e trovò il bagno per la donna esser preso.\nDove egli non stette guari che due schiave venner cariche:\nl'una aveva un materasso di bambagia bello e grande in capo\ne l'altra un grandissimo paniere pien di cose; e steso\nquesto materasso in una camera del bagno sopra una lettiera,\nvi miser sù un paio di lenzuola sottilissime listate di seta\ne poi una coltre di bucherame cipriana bianchissima con due\noriglieri lavorati a maraviglie; e appresso questo\nspogliatesi e entrate nel bagno, quello tutto lavarono e\nspazzarono ottimamente. Né stette guari che la donna con due\nsue altre schiave appresso al bagno venne; dove ella, come\nprima ebbe agio, fece a Salabaetto grandissima festa e dopo\ni maggiori sospiri del mondo, poi che molto e abbracciato e\nbasciato l'ebbe, gli disse: “Non so chi mi si avesse a\nquesto potuto conducere altri che tu; tu m'hai miso lo foco\nall'arma, toscano acanino.”",
                                    "Appresso questo, come a lei piacque, ignudi ammenduni se ne\nentraron nel bagno e con loro due delle schiave. Quivi,\nsenza lasciargli por mano addosso a altrui, ella medesima\ncon sapone moscoleato e con garofanato maravigliosamente e\nbene tutto lavò Salabaetto, e appresso sé fece e lavare e\nstropicciare alle schiave. E fatto questo, recaron le\nschiave due lenzuoli bianchissimi e sottili, de' quali\nveniva sì grande odor di rose, che ciò che v'era pareva\nrose; e l'una inviluppò nell'uno Salabaetto e l'altra\nnell'altro la donna e in collo levatigli ammenduni nel letto\nfatto ne gli portarono. E quivi, poi che di sudare furon\nrestati, dalle schiave fuori di que' lenzuoli tratti,\nrimasono ignudi negli altri. E tratti del paniere oricanni\nd'ariento bellissimi e pieni qual d'acqua rosa, qual d'acqua\ndi fior d'aranci, qual d'acqua di fiori di gelsomino e qual\nd'acqua nanfa, tutti costoro di queste acque spruzzarono; e\nappresso tirate fuori scatole di confetti e preziosissimi\nvini alquanto si confortarono. A Salabaetto pareva essere in\nParadiso, e mille volte aveva riguardato costei, la quale\nera per certo bellissima, e cento anni gli pareva\nciascun'ora che queste schiave se n'andassero e che egli\nnelle braccia di costei si ritrovasse. Le quali poi che per\ncomandamento della donna, lasciato un torchietto acceso\nnella camera, andate se ne furon fuori, costei abbracciò\nSalabaetto e egli lei, e con grandissimo piacer di\nSalabaetto, al quale pareva che costei tutta si struggesse\nper suo amore, dimorarono una lunga ora.",
                                    "Ma poi che tempo parve di levarsi alla donna, fatte venir\nle schiave, si vestirono e un'altra volta bevendo e\nconfettando si riconfortarono alquanto; e il viso e le mani\ndi quelle acque odorifere lavatesi e volendosi partire,\ndisse la donna a Salabaetto: “Quando a te fosse a grado, a\nme sarebbe grandissima grazia che questa sera te ne venissi\na cenare e a albergo meco.”",
                                    "Salabaetto, il qual già e dalla bellezza e dalla\nartificiosa piacevolezza di costei era preso, credendosi\nfermamente da lei essere come il cuore del corpo amato,\nrispose: “Madonna, ogni vostro piacere m'è sommamente a\ngrado, e per ciò e istasera e sempre intendo di far quello\nche vi piacerà e che per voi mi fia comandato.”",
                                    "Tornatasene adunque la donna a casa e fatta bene di sue\nrobe e di suoi arnesi ornar la camera sua e fatto\nsplendidamente far da cena, aspettò Salabaetto; il quale,\ncome alquanto fu fatto oscuro, là se n'andò e lietamente\nricevuto con gran festa e ben servito cenò. Poi, nella\ncamera entratisene, sentì quivi maraviglioso odore di legno\naloè e d'uccelletti cipriani, vide il letto ricchissimo e\nmolte belle robe su per le stanghe. Le quali cose, tutte\ninsieme e ciascuna per sé, gli fecero stimare costei dovere\nessere una grande e ricca donna. E quantunque in contrario\navesse della vita di lei udito buscinare, per cosa del mondo\nnol voleva credere, e se pure alquanto ne credeva lei già\nalcuno aver beffato, per cosa del mondo non poteva credere\nquesto dovere a lui intervenire. Egli giacque con\ngrandissimo suo piacere la notte con essolei, sempre più\naccendendosi.",
                                    "Venuta la mattina, ella gli cinse una bella e leggiadra\ncinturetta d'argento con una bella borsa, e sì gli disse:\n“Salabaetto mio dolce, io mi ti raccomando: e così come la\nmia persona è al piacer tuo, così è ciò che ci è, e ciò che\nper me si può è allo comando tuio.” Salabaetto, lieto\nabbracciatala e basciatala, s'uscì di casa costei e\nvennesene là dove usavano gli altri mercatanti.",
                                    "E usando una volta e altra con costei senza costargli cosa\ndel mondo e ognora più invescandosi, avvenne che egli vendé\ni panni suoi a contanti e guadagnonne bene. Il che la buona\ndonna non da lui ma da altrui sentì incontanente; e essendo\nSalabaetto da lei andato una sera, costei incominciò a\ncianciare e a ruzzar con lui, a basciarlo e abbracciarlo\nmostrandosi sì forte di lui infiammata, che pareva che ella\ngli volesse d'amor morir nelle braccia; e volevagli pur\ndonare due bellissimi nappi d'argento che ella aveva. Li\nquali Salabaetto non voleva torre, sì come colui che da lei\ntra una volta e altra aveva avuto quello che valeva ben\ntrenta fiorin d'oro, senza aver potuto fare che ella da lui\nprendesse tanto che valesse un grosso. Alla fine, avendol\ncostei bene acceso col mostrar sé accesa e liberale, una\ndelle sue schiave, sì come ella aveva ordinato, la chiamò:\nper che ella, uscita della camera e stata alquanto, tornò\ndentro piagnendo e sopra il letto gittatasi boccone cominciò\na fare il più doloroso lamento che mai facesse femina.",
                                    "Salabaetto, maravigliandosi, la si recò in braccio e\ncominciò a piagner con lei e a dire: “Deh, cuor del corpo\nmio, che avete voi così subitamente? che è la cagione di\nquesto dolore? Deh, ditemelo, anima mia!”",
                                    "Poi che la donna s'ebbe assai fatta pregare, e ella disse:\n“Oimè, signor mio dolce, io non so né che mi fare né che mi\ndire! Io ho testé ricevute lettere da Messina, e scrivemi\nmio fratello che, se io dovessi vendere e impegnare ciò che\nci è, che senza alcun fallo io gli abbia fra qui e otto dì\nmandati mille fiorin d'oro, se non che gli sarà tagliata la\ntesta; e io non so quello che io mi debbia fare che io gli\npossa così prestamente avere: ché, se io avessi spazio pur\nquindici dì, io troverei modo da civirne d'alcun luogo donde\nio ne debbo aver molti più, o io venderei alcuna delle\nnostre possessioni; ma, non potendo, io vorrei esser morta\nprima che quella mala novella mi venisse”; e detto questo,\nforte mostrandosi tribolata, non restava di piagnere.",
                                    "Salabaetto, al quale l'amorose fiamme avevano gran parte\ndel debito conoscimento tolto, credendo quelle verissime\nlagrime e le parole ancor più vere, disse: “Madonna, io non\nvi potrei servire di mille ma di cinquecento fiorin d'oro sì\nbene, dove voi crediate potermegli rendere di qui a quindici\ndì; e questa è vostra ventura che pure ieri mi vennero\nvenduti i panni miei ché, se così non fosse, io non vi\npotrei prestare un grosso.”",
                                    "“Oimè!” disse la donna “dunque hai tu patito disagio di\ndenari? o perché non me ne richiedevi tu? Perché io non\nabbia mille, io n'aveva ben cento e anche dugento da darti:\ntu m'hai tolta tutta la baldanza da dovere da te ricevere il\nservigio che tu mi profferi.”",
                                    "Salabaetto vie più che preso da queste parole, disse:\n“Madonna, per questo non voglio io che voi lasciate, ché,\nse fosse così bisogno a me come egli fa a voi, io v'avrei\nben richesta.”",
                                    "“Oimè!” disse la donna “Salabaetto mio, ben conosco che\nil tuo è vero e perfetto amore verso di me, quando, senza\naspettar d'esser richesto, di così gran quantità di moneta\nin così fatto bisogno liberamente mi sovieni. E per certo io\nera tutta tua senza questo e con questo sarò molto\nmaggiormente; né sarà mai che io non riconosca da te la\ntesta di mio fratello. Ma sallo Idio che io malvolentier gli\nprendo, considerando che tu se' mercatante e i mercatanti\nfanno co' denari tutti i fatti loro: ma per ciò che il\nbisogno mi strigne e ho ferma speranza di tosto rendergliti,\nio gli pur prenderò, e per l'avanzo, se più presta via non\ntroverò, impegnerò tutte queste mie case”; e così detto\nlagrimando sopra il viso di Salabaetto si lasciò cadere.\nSalabaetto la cominciò a confortare; e stato la notte con\nlei, per mostrarsi bene liberalissimo suo servidore, senza\nalcuna richesta di lei aspettare, le portò cinquecento be'\nfiorin d'oro, li quali ella ridendo col cuore e piagnendo\ncon gli occhi prese, attenendosene Salabaetto alla sua\nsemplice promessione.",
                                    "Come la donna ebbe i denari, così s'incominciarono le\n'ndizioni a mutare; e dove prima era libera l'andata alla\ndonna ogni volta che a Salabaetto era in piacere, così\nincominciaron poi a sopravenire delle cagioni per le quali\nnon gli veniva delle sette volte l'una fatto il potervi\nentrare, né quel viso né quelle carezze né quelle feste più\ngli eran fatte che prima. E passato d'un mese e di due il\ntermine, non che venuto, al quale i suoi denari riaver\ndovea, richiedendogli, gli eran date parole in pagamento.\nLaonde, avvedendosi Salabaetto dell'arte della malvagia\nfemina e del suo poco senno e conoscendo che di lei niuna\ncosa più che le si piacesse di questo poteva dire, sì come\ncolui che di ciò non aveva né scritta né testimonio, e\nvergognandosi di ramaricarsene con alcuno, sì perché n'era\nstato fatto avveduto dinanzi e sì per le beffe le quali\nmeritamente della sua bestialità n'aspettava, dolente oltre\nmodo seco medesimo la sua sciocchezza piagnea. E avendo da'\nsuoi maestri più lettere avute che egli quegli denari\ncambiasse e mandassegli loro, acciò che, non faccendolo\negli, quivi non fosse il suo difetto scoperto, diliberò di\npartirsi: e in su un legnetto montato, non a Pisa, come\ndovea, ma a Napoli se ne venne.",
                                    "Era quivi in quei tempi nostro compar Pietro dello\nCanigiano, trasorier di madama la 'mperatrice di\nConstantinopoli, uomo di grande intelletto e di sottile\ningegno, grandissimo amico e di Salabaetto e de' suoi: col\nquale, sì come con discretissimo uomo, dopo alcun giorno\nSalabaetto dolendosi raccontò ciò che fatto aveva e il suo\nmisero accidente e domandogli aiuto e consiglio in fare che\nesso quivi potesse sostentar la sua vita, affermando che mai\na Firenze non intendeva di ritornare.",
                                    "Il Canigiano, dolente di queste cose, disse: “Male hai\nfatto, mal ti se' portato, male hai i tuoi maestri ubiditi,\ntroppi denari a un tratto hai spesi in dolcitudine: ma che?\nFatto è, vuolsi vedere altro”; e, sì come avveduto uomo,\nprestamente ebbe pensato quello che era da fare e a\nSalabaetto il disse; al quale piacendo il fatto, si mise in\navventura di volerlo seguire.",
                                    "E avendo alcun denaio e il Canigiano avendonegli alquanti\nprestati, fece molte balle ben legate e ben magliate; e\ncomperate da venti botti da olio e empiutele e caricato ogni\ncosa, se ne tornò in Palermo. E il legaggio delle balle dato\na' doganieri e similmente il costo delle botti e fatto ogni\ncosa scrivere a sua ragione, quelle mise ne' magazzini,\ndicendo che infino che altra mercatantia, la quale egli\naspettava, non veniva, quelle non voleva toccare.\nIancofiore, avendo sentito questo e udendo che ben dumilia\nfiorin d'oro valeva o più quello che al presente aveva\nrecato, senza quello che egli aspettava che valeva più di\ntremilia, parendole aver tirato a pochi, pensò di\nrestituirgli i cinquecento per potere avere la maggior parte\nde' cinquemilia; e mandò per lui.",
                                    "Salabaetto divenuto malizioso v'andò; al quale ella,\nfaccendo vista di niente sapere di ciò che recato s'avesse,\nfece maravigliosa festa e disse: “Ecco, se tu fossi\ncrucciato meco perché io non ti rende' così al termine i\ntuoi denari... ?”",
                                    "Salabaetto cominciò a ridere e disse: “Madonna, nel vero\negli mi dispiacque bene un poco, sì come a colui che mi\ntrarrei il cuor per darlovi, se io credessi piacervene; ma\nio voglio che voi udiate come io son crucciato con voi. Egli\nè tanto e tale l'amor che io vi porto, che io ho fatto\nvendere la maggior parte delle mie possessioni: e ho al\npresente recata qui tanta mercatantia che vale oltre a\ndumilia fiorini e aspettone di Ponente tanta che varrà oltre\na tremilia; e intendo di fare in questa terra un fondaco e\ndi starmi qui per esservi sempre presso, parendomi meglio\nstare del vostro amore che io creda che stea alcuno\ninnamorato del suo.”",
                                    "A cui la donna disse: “Vedi, Salabaetto, ogni tuo acconcio\nmi piace forte, sì come di quello di colui il quale io amo\npiù che la vita mia, e piacemi forte che tu con intendimento\ndi starci tornato ci sii, però che spero d'avere ancora\nassai di buon tempo con teco; ma io mi ti voglio un poco\nscusare che, di quei tempi che tu te n'andasti, alcune volte\nci volesti venire e non potesti, e alcune ci venisti e non\nfosti così lietamente veduto come solevi, e oltre a questo\ndi ciò che io al termine promesso non ti rendei i tuoi\ndenari. Tu dei sapere che io era allora in grandissimo\ndolore e in grandissima afflizione, e chi è in così fatta\ndisposizione, quantunque egli ami molto altrui, non gli può\nfar così buon viso né attendere tuttavia a lui come colui\nvorrebbe: e appresso dei sapere ch'egli è molto malagevole a\nuna donna il poter trovar mille fiorin d'oro, e sonci tutto\nil dì dette delle bugie e non c'è attenuto quello che c'è\npromesso e per questo conviene che noi altressì mentiamo\naltrui; e di quinci venne, e non da altro difetto, che io i\ntuoi denari non ti rendei. Ma io gli ebbi poco appresso la\ntua partita: e se io avessi saputo dove mandargliti, abbi\nper certo che io te gli avrei mandati; ma perché saputo non\nl'ho, gli t'ho guardati.” E fattasi venire una borsa dove\nerano quegli medesimi che esso portati l'avea, gliele pose\nin mano e disse: “Annovera se son cinquecento.”",
                                    "Salabaetto non fu mai sì lieto, e annoveratigli e\ntrovatigli cinquecento e ripostigli, disse: “Madonna, io\nconosco che voi dite vero, ma voi n'avete fatto assai: e\ndicovi che per questo e per l'amore che io vi porto voi non\nne vorreste da me per niun vostro bisogno quella quantità\nche io potessi fare, che io non ve ne servissi; e come io ci\nsarò acconcio voi ne potrete essere alla pruova.” E in\nquesta guisa reintegrato con lei l'amore in parole,\nrincominciò Salabaetto vezzatamente a usar con lei, e ella a\nfargli i maggior piaceri e i maggiori onori del mondo, e a\nmostrargli il maggiore amore.",
                                    "Ma Salabaetto, volendo col suo inganno punire lo 'nganno di\nlei, avendogli ella il dì mandato che egli a cena e a\nalbergo con lei andasse, v'andò tanto malinconoso e tanto\ntristo, che egli pareva che volesse morire. Iancofiore,\nabbracciandolo e basciandolo, lo 'ncominciò a domandare\nperché egli questa malinconia avea. Egli, poi che una buona\npezza s'ebbe fatto pregare, disse: “Io son diserto per ciò\nche il legno, sopra il quale è la mercatantia che io\naspettava, è stato preso da' corsari di Monaco e riscattasi\ndiecemilia fiorin d'oro, de' quali ne tocca a pagare a me\nmille, e io non ho un denaio, per ciò che li cinquecento che\nmi rendeste incontanente mandai a Napoli a investire in tele\nper far venir qui. E se io vorrò al presente vendere la\nmercatantia la quale ho qui, per ciò che non è tempo, appena\nche io abbia delle due derrate un denaio; e io non ci sono\nsì ancora conosciuto che io ci trovassi chi di questo mi\nsovenisse, e per ciò io non so che mi fare né che mi dire; e\nse io non mando tosto i denari, la mercatantia ne fia\nportata a Monaco e non ne riavrò mai nulla.”",
                                    "La donna, forte crucciosa di questo, sì come colei alla\nquale tutto il pareva perdere, avvisando che modo ella\ndovesse tenere acciò che a Monaco non andasse, disse: “Dio\nil sa che ben me ne incresce per tuo amore: ma che giova il\ntribolarsene tanto? Se io avessi questi denari, sallo Idio\nche io gli ti presterei incontanente, ma io no' gli ho. È\nil vero che egli ci è alcuna persona il quale l'altrieri mi\nservì de' cinquecento che mi mancavano, ma grossa usura ne\nvuole, ché egli non ne vuol meno che a ragione di trenta per\ncentinaio; se da questa cotal persona tu gli volessi,\nconverrebbesi far sicuro di buon pegno, e io per me sono\nacconcia d'impegnar per te tutte queste robe e la persona\nper tanto quanto egli ci vorrà sù prestare, per poterti\nservire: ma del rimanente come il sicurerai tu?”",
                                    "Conobbe Salabaetto la cagione che movea costei a fargli\nquesto servigio e accorsesi che di lei dovevano essere i\ndenari prestati; il che piacendogli, prima la ringraziò, e\nappresso disse che già per pregio ingordo non lascerebbe,\nstrignendolo il bisogno; e poi disse che egli il sicurerebbe\ndella mercatantia la quale aveva in dogana, faccendola\nscrivere in colui che i denar gli prestasse, ma che egli\nvoleva guardare la chiave de' magazzini, sì per potere\nmostrare la sua mercatantia se richesta gli fosse e sì acciò\nche niuna cosa gli potesse essere tocca o tramutata o\nscambiata. La donna disse che questo era ben detto, e era\nassai buona sicurtà; e per ciò, come il dì fu venuto, ella\nmandò per un sensale di cui ella si confidava molto e,\nragionato con lui questo fatto, gli diè mille fiorin d'oro\nli quali il sensale prestò a Salabaetto e fece in suo nome\nscrivere alla dogana ciò che Salabaetto dentro v'avea; e\nfattesi loro scritte e contrascritte insieme e in concordia\nrimasi, attesero a' loro altri fatti.",
                                    "Salabaetto, come più tosto poté montato in su un legnetto,\ncon millecinquecento fiorini d'oro a Pietro dello Canigiano\nse ne tornò a Napoli, e di quindi buona e intera ragione\nrimandò a Firenze a' suoi maestri che co' panni l'avevan\nmandato. E pagato Pietro e ogni altro a cui alcuna cosa\ndoveva, più dì col Canigiano si diè buon tempo dello inganno\nfatto alla ciciliana; poi di quindi, non volendo più\nmercatante essere, se ne venne a Ferrara.",
                                    "Iancofiore, non trovandosi Salabaetto in Palermo,\ns'incominciò a maravigliare e divenire sospettosa; e poi che\nben due mesi aspettato l'ebbe, veggendo che non veniva, fece\nche il sensale fece schiavare i magazzini. E primieramente\ntastate le botti che si credeva che piene d'olio fossero,\ntrovò quelle esser piene d'acqua marina, avendo in ciascuna\nforse un baril d'olio di sopra vicino al cocchiume; poi,\nsciogliendo le balle, tutte, fuor che due che panni erano,\npiene le trovò di capecchio; e in brieve, tra ciò che v'era,\nnon valeva oltre a dugento fiorini. Di che Iancofiore\ntenendosi scornata, lungamente pianse i cinquecento renduti\ne troppo più i mille prestati, spesse volte dicendo: “Chi\nha a far con tosco, non vuole esser losco.” E così,\nrimasasi col danno e con le beffe, trovò che tanto seppe\naltri quanto altri.–"
                                ]
                            },
                            {
                                "@n": "Conclusione",
                                "p": [
                                    "Come Dioneo ebbe la sua novella finita, così Lauretta,\nconoscendo il termine esser venuto oltre al quale più regnar\nnon dovea, commendato il consiglio di Pietro Canigiano che\napparve dal suo effetto buono e la sagacità di Salabaetto\nche non fu minore a mandarlo a essecuzione, levatasi la\nlaurea di capo, in testa a Emilia la pose donnescamente\ndicendo:–Madonna, io non so come piacevole reina noi avrem\ndi voi, ma bella la pure avrem noi: fate adunque che alle\nvostre bellezze l'opere sien rispondenti–; e tornossi a\nsedere.",
                                    "Emilia, non tanto dell'esser reina fatta quanto del vedersi\ncosì in publico commendare di ciò che le donne sogliono\nesser più vaghe, un pochetto si vergognò e tal nel viso\ndivenne quali in su l'aurora son le novelle rose; ma pur,\npoi che tenuti ebbe gli occhi alquanto bassi e ebbe il\nrossor dato luogo, avendo col suo siniscalco de' fatti\npertinenti alla brigata ordinato, così cominciò a parlare:–\nDilettose donne assai manifestamente veggiamo che, poi che i\nbuoi alcuna parte del giorno hanno faticato sotto il giogo\nristretti, quegli esser dal giogo alleviati e disciolti, e\nliberamente dove lor più piace, per li boschi lasciati sono\nandare alla pastura: e veggiamo ancora non esser men belli\nma molto più i giardini di varie piante fronzuti che i\nboschi ne' quali solamente querce veggiamo; per le quali\ncose io estimo, avendo riguardo quanti giorni sotto certa\nlegge ristretti ragionato abbiamo, che, sì come a bisognosi,\ndi vagare alquanto e vagando riprender forze a rientrar\nsotto il giogo non solamente sia utile ma oportuno. E per\nciò quello che domane, seguendo il vostro dilettevole\nragionar, sia da dire non intendo di ristrignervi sotto\nalcuna spezialtà, ma voglio che ciascuno secondo che gli\npiace ragioni, fermamente tenendo che la varietà delle cose\nche si diranno non meno graziosa ne fia che l'avere pur\nd'una parlato; e così avendo fatto, chi appresso di me nel\nreame verrà, sì come più forti, con maggior sicurtà ne potrà\nnell'usate leggi ristrignere.–E detto questo, infino\nall'ora della cena libertà concedette a ciascuno.",
                                    "Comendò ciascun la reina delle cose dette sì come savia; e\nin piè drizzatisi, chi a un diletto e chi a un altro si\ndiede: le donne a far ghirlande e a trastullarsi, i giovani\na giucare e a cantare; e così infino all'ora della cena\npassarono. La quale venuta, intorno alla bella fontana con\nfesta e con piacer cenarono, e dopo la cena al modo usato\ncantando e ballando si trastullarono. Alla fine la reina,\nper seguire de' suoi predecessori lo stilo, non obstanti\nquelle che volontariamente avean dette più di loro, comandò\na Panfilo che una ne dovesse cantare; il quale liberamente\ncosì cominciò:",
                                    "La canzone di Panfilo aveva fine, alla quale quantunque per\ntutti fosse compiutamente risposto, niun ve n'ebbe che, con\npiù attenta sollecitudine che a lui non apparteneva, non\nnotasse le parole di quella, ingegnandosi di quello volersi\nindovinare che egli di convenirgli tener nascoso cantava; e\nquantunque varii varie cose andassero imaginando, niun per\nciò alla verità del fatto pervenne. Ma la reina, poi che\nvide la canzon di Panfilo finita e le giovani donne e gli\nuomini volentier riposarsi, comandò che ciascuno se\nn'andasse a dormire."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "Tanto è, Amore, il bene",
                                                "ch'io per te sento, e l'allegrezza e 'l gioco,",
                                                "ch'io son felice ardendo nel tuo foco."
                                            ]
                                        },
                                        {
                                            "l": [
                                                "L'abondante allegrezza ch'è nel core,",
                                                "dell'alta gioia e cara",
                                                "nella qual m'hai recato,",
                                                "non potendo capervi esce di fore,",
                                                "e nella faccia chiara",
                                                "mostra 'l mio lieto stato;",
                                                "ch'essendo innamorato",
                                                "in così alto e raguardevol loco,",
                                                "lieve mi fa lo star dov'io mi coco."
                                            ]
                                        },
                                        {
                                            "l": [
                                                "Io non so col mio canto dimostrare,",
                                                "né disegnar col dito,",
                                                "Amore, il ben ch'io sento;",
                                                "e s'io sapessi, mel convien celare;",
                                                "ché, s'el fosse sentito,",
                                                "torneria in tormento:",
                                                "ma io son sì contento,",
                                                "ch'ogni parlar sarebbe corto e fioco",
                                                "pria n'avessi mostrato pure un poco."
                                            ]
                                        },
                                        {
                                            "l": [
                                                "Chi potrebbe estimar che le mie braccia",
                                                "aggiugnesser già mai",
                                                "là dov'io l'ho tenute,",
                                                "e ch'io dovessi giunger la mia faccia",
                                                "là dov'io l'accostai",
                                                "per grazia e per salute?",
                                                "Non mi sarien credute",
                                                "le mie fortune; ond'io tutto m'infoco,",
                                                "quel nascondendo ond'io m'allegro e gioco."
                                            ]
                                        }
                                    ]
                                }
                            }
                        ]
                    },
                    {
                        "@n": "Nona giornata",
                        "argument": {
                            "p": "FINISCE L'OTTAVA GIORNATA DEL DECAMERON: INCOMINCIA LA NONA,\nNELLA QUALE, SOTTO IL REGGIMENTO D'EMILIA, SI RAGIONA\nCIASCUNO SECONDO CHE GLI PIACE E DI QUELLO CHE PIÙ GLI\nAGRADA."
                        },
                        "div2": [
                            {
                                "@n": "Introduzione",
                                "p": [
                                    "La luce, il cui splendore la notte fugge, aveva già\nl'ottavo cielo d'azzurrino in color cilestro mutato tutto, e\ncominciavansi i fioretti per li prati a levar suso, quando\nEmilia levatasi fece le sue compagne e i giovani parimente\nchiamare; li quali venuti e appresso alli lenti passi della\nreina avviatisi, infino a un boschetto non guari al palagio\nlontano se n'andarono, e per quello entrati, videro gli\nanimali, sì come cavriuoli, cervi e altri, quasi sicuri da'\ncacciatori per la soprastante pistolenzia, non altramenti\naspettargli che se senza tema o dimestichi fossero divenuti.\nE ora a questo e ora a quell'altro appressandosi, quasi\ngiugnere gli dovessero, faccendogli correre e saltare, per\nalcuno spazio sollazzo presero: ma già inalzando il sole,\nparve a tutti di ritornare.",
                                    "Essi eran tutti di frondi di quercia inghirlandati, con le\nman piene o d'erbe odorifere o di fiori; e chi scontrati gli\navesse, niuna altra cosa avrebbe potuto dire se non: “O\ncostor non saranno dalla morte vinti o ella gli ucciderà\nlieti.” Così adunque, piede innanzi piè venendosene,\ncantando a cianciando e motteggiando, pervennero al palagio,\ndove ogni cosa ordinatamente disposta e li lor famigliari\nlieti e festeggianti trovarono. Quivi riposatisi alquanto,\nnon prima a tavola andarono che sei canzonette più liete\nl'una che l'altra da' giovani e dalle donne cantate furono.\nAppresso alle quali, data l'acqua alle mani, tutti secondo\nil piacere della reina gli mise il siniscalco a tavola,\ndove, le vivande venute, allegri tutti mangiarono: e da\nquello levati, al carolare e al sonare si dierono per\nalquanto spazio, e poi, comandandolo la reina, chi volle\ns'andò a riposare. Ma già l'ora usitata venuta, ciascuno nel\nluogo usato s'adunò a ragionare, dove la reina, a Filomena\nguardando, disse che principio desse alle novelle del\npresente giorno; la quale sorridendo cominciò in questa\nguisa."
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Madonna Francesca, amata da un Rinuccio e da uno\nAlessandro, e niuno amandone, col fare entrare l'un per\nmorto in una sepoltura e l'altro quello trarne per morto,\nnon potendo essi venire al fine imposto, cautamente se gli\nleva da dosso."
                                    }
                                },
                                "p": [
                                    "–Madonna, assai m'agrada, poi che vi piace, che per questo\ncampo aperto e libero, nel quale la vostra magnificenzia\nn'ha messi, del novellare, d'esser colei che corra il primo\naringo: il quale se ben farò, non dubito che quegli che\nappresso verranno non facciano bene e meglio. Molte volte\ns'è, o vezzose donne, ne' nostri ragionamenti mostrato\nquante e quali sieno le forze d'amore; né però credo che\npienamente se ne sia detto né sarebbe ancora, se di qui a\nuno anno d'altro che di ciò non parlassimo: e per ciò che\nesso non solamente a varii dubbii di dover morire gli amanti\nconduce ma quegli ancora a entrare nelle case de' morti per\nmorti tira, m'agrada di ciò raccontarvi, oltre a quelle che\ndette sono, una novella nella quale non solamente la\npotenzia d'amore comprenderete, ma il senno da una valorosa\ndonna usato a torsi da dosso due, che contro al suo piacere\nl'amavan, cognoscerete.",
                                    "Dico adunque che nella città di Pistoia fu già una\nbellissima donna vedova, la qual due nostri fiorentini, che\nper aver bando di Firenze dimoravano, chiamati l'uno\nRinuccio Palermini e l'altro Alessandro Chiarmontesi, senza\nsapere l'uno dell'altro, per caso di costei presi,\nsommamente amavano, operando cautamente ciascuno ciò che per\nlui si poteva a dovere l'amor di costei acquistare. E\nessendo questa gentil donna, il cui nome fu madonna\nFrancesca de' Lazzari, assai sovente stimolata da 'mbasciate\ne da prieghi di ciascun di costoro, e avendo ella a esse men\nsaviamente più volte gli orecchi porti e volendosi\nsaviamente ritrarre e non potendo, le venne, acciò che la\nloro seccaggine si levasse da dosso, un pensiero: e quel fu\ndi volergli richiedere d'un servigio il quale ella pensò\nniuno dovergliele fare, quantunque egli fosse possibile,\nacciò che, non faccendolo essi, ella avesse onesta o\ncolorata ragione di più non volere le loro ambasciate udire;\ne 'l pensiero fu questo.",
                                    "Era, il giorno che questo pensiero le venne, morto in\nPistoia uno il quale, quantunque stati fossero i suoi\npassati gentili uomini, era riputato il piggiore uomo che,\nnon che in Pistoia, ma in tutto il mondo fosse; e oltre a\nquesto vivendo era sì contrafatto e di sì divisato viso, che\nchi conosciuto non l'avesse, vedendol da prima, n'avrebbe\navuta paura. E era stato sotterrato in uno avello fuori\ndella chiesa de' frati minori; il quale ella avvisò dovere\nin parte essere grande acconcio del suo proponimento.",
                                    "Per la qual cosa ella disse a una sua fante: “Tu sai la\nnoia e l'angoscia la quale io tutto il dì ricevo\ndell'ambasciate di questi due fiorentini, da Rinuccio e da\nAllessandro. Ora io non son disposta a dover loro del mio\namor compiacere e per torglimi da dosso m'ho posto in cuore,\nper le grandi proferte che fanno, di volergli in cosa\nprovare la quale io son certa che non faranno, e così questa\nseccaggine torrò via: e odi come. Tu sai che istamane fu\nsotterato al ugo de' frati minori lo Scannadio” così era\nchiamato quel reo uomo di cui di sopra dicemmo del quale,\nnon che morto ma vivo, i più sicuri uomini di questa terra,\nvedendolo, avevan paura; e però tu te n'andrai segretamente\nin prima a Alessandro e sì gli dirai: ‘Madonna Francesca ti\nmanda dicendo che ora è venuto il tempo che tu puoi avere il\nsuo amore, il quale tu hai cotanto disiderato, e esser con\nlei dove tu vogli, in questa forma. A lei dee, per alcuna\ncagione che tu poi saprai, questa notte esser da un suo\nparente recato a casa il corpo di Scannadio che stamane fu\nsepellito: e ella, sì come quella che ha di lui, così morto\ncome egli è, paura, nol vi vorrebbe. Per che ella ti priega,\nin luogo di gran servigio, che ti debba piacere d'andare\nstasera in sul primo sonno e entrare in quella sepoltura\ndove Scannadio è sepellito, e metterti i suo' panni indosso\ne stare come se tu desso fossi infino a tanto che per te sia\nvenuto, e senza alcuna cosa dire o motto fare di quella\ntrarre ti lasci e recare a casa sua, dove ella ti riceverà,\ne con lei poi ti starai e a tua posta ti potrai partire,\nlasciando del rimanente il pensiero a lei.’ E se egli dice\ndi volerlo fare, bene sta; dove dicesse di non volerlo fare,\nsì gli dì da mia parte che più dove io sia non apparisca e,\ncome egli ha cara la vita, si guardi che più né messo né\nambasciata mi mandi. E appresso questo, te n'andrai a\nRinuccio Palermini e sì gli dirai: ‘Madonna Francesca dice\nche è presta di volere ogni tuo piacer fare, dove tu a lei\nfacci un gran servigio, cioè che tu stanotte in su la\nmezzanotte te ne vadi all'avello dove fu stamane sotterrato\nScannadio, e lui, senza dire alcuna parola di cosa che tu\noda o senta, tragghi di quello soavemente e rechigliele a\ncasa. Quivi perché ella el voglia vedrai e di lei avrai il\npiacer tuo; e dove questo non ti piaccia di fare, ella\ninfino a ora t'impone che tu mai più non le mandi né messo\nné ambasciata.’",
                                    "La fante n'andò a amenduni e ordinatamente a ciascuno,\nsecondo che imposto le fu, disse: alla quale risposto fu da\nognuno che non che in una sepoltura ma in Inferno andrebber,\nquando le piacesse. La fante fé la risposta alla donna, la\nquale aspettò di vedere se sì fossero pazzi che essi il\nfacessero.",
                                    "Venuta adunque la notte e essendo già primo sonno,\nAlessandro Chiarmontesi spogliatosi in farsetto, uscì di\ncasa sua per andare a stare in luogo di Scannadio\nnell'avello; e andando gli venne un pensier molto pauroso\nnell'animo, e cominciò a dir seco: “Deh, che bestia sono\nio? dove vo io? o che so io se i parenti di costei, forse\navvedutisi che io l'amo, credendo essi quel che non è, le\nfanno far questo per uccidermi in quello avello? Il che se\navvenisse, io m'avrei il danno, né mai cosa del mondo se ne\nsaprebbe che lor nocesse. O che so io se forse alcun mio\nnemico questo m'ha procacciato, il quale ella forse amando,\ndi questo il vuol servire?” E poi dicea: “Ma pogniam che\nniuna di queste cose sia, e che pure i suoi parenti a casa\ndi lei portar mi debbano; io debbo credere che essi il corpo\ndi Scannadio non vogliono per doverlosi tenere in braccio o\nmetterlo in braccio a lei, anzi si dee credere che essi ne\nvoglian far qualche strazio, sì come di colui che forse già\nd'alcuna cosa gli diservì. Costei dice che di cosa che io\nsenta io non faccia motto: o se essi mi cacciasser gli occhi\no mi traessero i denti o mozzassermi le mani o facessermi\nalcuno altro così fatto giuoco, a che sare' io? come potre'\nio star cheto? E se io favello, e' mi conosceranno e per\navventura mi faranno male; ma come che essi non me ne\nfacciano, io non avrò fatto nulla, ché essi non mi\nlasceranno con la donna; e la donna dirà poi che io abbia\nrotto il suo comandamento e non farà mai cosa che mi\npiaccia.”",
                                    "E così dicendo fu tutto che tornato a casa: ma pure il\ngrande amore il sospinse innanzi con argomenti contrarii a\nquesti e di tanta forza, che all'avello il condussero; il\nquale egli aperse, e entratovi dentro e spogliato Scannadio\ne sé rivestito e l'avello sopra sé richiuso e nel lugo di\nScannadio postosi, gl'incominciò a tornare a mente chi\ncostui era stato e le cose che già aveva udite dire che di\nnotte erano intervenute non che nelle sepolture de' morti ma\nancora altrove. Tutti i peli gli s'incominciarono a\narricciare addosso a, e parevagli tratto tratto che\nScannadio si dovesse levar ritto e quivi scannar lui. Ma da\nfervente amore aiutato, questi e gli altri paurosi pensier\nvincendo, stando come se egli il morto fosse, cominciò a\naspettare che di lui dovesse intervenire.",
                                    "Rinuccio, appressandosi la mezzanotte, uscì di casa sua per\nfar quello che dalla sua donna gli era stato mandato a dire;\ne andando, in molti e varii pensieri entrò delle cose\npossibili a intervenirgli, sì come di poter col corpo, sopra\nle spalle, di Scannadio venire alle mani della signoria e\nesser come malioso condennato al fuoco, o di dovere, se egli\nsi risapesse, venire in odio de' suoi parenti, e d'altri\nsimili, da' quali tutto che rattenuto fu. Ma poi rivolto\ndisse: “Deh, dirò io di no della prima cosa che questa\ngentil donna, la quale io ho cotanto amata e amo, m'ha\nrichesto, e spezialmente dovendone la sua grazia acquistare?\nNon ne dovess'io di certo morire, che io non me ne metta a\nfar ciò che promesso l'ho”; e andato avanti giunse alla\nsepoltura e quella leggiermente aperse.",
                                    "Alessandro sentendola aprire, ancora che gran paura avesse,\nstette pur cheto. Rinuccio entrato dentro, credendosi il\ncorpo di Scannadio prendere, prese Alessandro pe' piedi e\nlui fuor ne tirò e in su le spalle levatoselo verso la casa\ndella gentil donna cominciò a andare; e così andando e non\nriguardandolo altramenti, spesse volte il percoteva ora in\nun canto e ora in uno altro d'alcune panche che allato alla\nvia erano; e la notte era sì buia e sì oscura che egli non\npoteva discernere ove s'andava. E essendo già Rinuccio a piè\ndell'uscio della gentil donna, la quale alle finestre con la\nsua fante stava per sentire se Rinuccio Alessandro recasse,\ngià da sé armata in modo da mandargli ammendun via, avvenne\nche la famiglia della signoria, in quella contrada ripostasi\ne chetamente standosi aspettando di dover pigliare uno\nsbandito, sentendo lo scalpiccio che Rinuccio co' piè\nfaceva, subitamente tratto fuori un lume per veder che si\nfare e dove andarsi e mossi i pavesi e le lance gridò: “Chi\nè là?” La quale Rinuccio conoscendo, non avendo tempo da\ntroppo lunga diliberazione, lasciatosi cadere Alessandro,\nquanto le gambe nel poteron portare andò via. Alessandro\nlevatosi prestamente, con tutto che i panni del morto avesse\nindosso, li quali erano molto lunghi, pure andò via\naltressì.",
                                    "La donna, per lo lume tratto fuori dalla famiglia,\nottimamente veduto aveva Rinuccio con Alessandro dietro alle\nspalle e similmente aveva scorto Alessandro esser vestito\nde' panni di Scannadio; e maravigliossi molto del grande\nardir di ciascuno, ma con tutta la maraviglia rise assai del\nveder gittar giuso Alessandro e del vedergli poscia fuggire.\nE essendo di tale accidente molto lieta e lodando Idio che\ndallo 'mpaccio di costoro tolta l'avea, se ne tornò dentro e\nandossene in camera, affermando con la fante senza alcun\ndubbio ciascun di costoro amarla molto, poscia quello avevan\nfatto, sì come appariva, che ella loro aveva imposto.",
                                    "Rinuccio, dolente e bestemmiando la sua sventura, non se ne\ntornò a casa per tutto questo ma, partita di quella contrada\nla famiglia, colà tornò dove Alessandro aveva gittato e\ncominciò brancolone a cercare se egli il ritrovasse per\nfornire il suo servigio; ma non trovandolo e avvisando la\nfamiglia quindi averlo tolto, dolente a casa se ne tornò.\nAlessandro non sappiendo altro che farsi, senza aver\nconosciuto chi portato se l'avesse, dolente di tale sciagura\nsimilmente a casa sua se n'andò.",
                                    "La mattina, trovata aperta la sepoltura di Scannadio né\ndentro vedendovisi, per ciò che nel fondo l'aveva Alessandro\nvoltato, tutta Pistoia ne fu in varii ragionamenti,\nestimando gli sciocchi lui da' diavoli essere stato portato\nvia. Nondimeno ciascun de' due amanti, significato alla\ndonna ciò che fatto avea e quello che era intervenuto e con\nquesto scusandosi se fornito non avean pienamente il suo\ncomandamento, la sua grazia e il suo amore adimandava. La\nqual mostrando a niun ciò voler credere, con recisa risposta\ndi mai per loro niente voler fare, poi che essi ciò che essa\nadomandato avea non avean fatto, se gli tolse da dosso.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Levasi una badessa in fretta e al buio per trovare una sua\nmonaca, a lei accusata, col suo amante nel letto; e essendo\ncon lei un prete, credendosi il saltero de' veli aver posto\nin capo, le brache del prete vi si pose; le quali vedendo\nl'accusata, e fattalane accorgere, fu diliberata e ebbe agio\ndi starsi col suo amante."
                                    }
                                },
                                "p": [
                                    "Già si tacea Filomena, e il senno della donna a torsi da\ndosso coloro li quali amar non volea da tutti era stato\ncommendato; e così in contrario non amor ma pazzia era stata\ntenuta da tutti l'ardita presunzion degli amanti, quando la\nreina a Elissa vezzosamente disse:–Elissa, segui–; la\nqual prestamente incominciò:",
                                    "–Carissime donne, saviamente si seppe madonna Francesca,\ncome detto è, liberar dalla noia sua; ma una giovane monaca,\naiutandola la fortuna, sé da un soprastante pericolo\nleggiadramente parlando diliberò. E come voi sapete, assai\nsono li quali, essendo stoltissimi, maestri degli altri si\nfanno e gastigatori, li quali, sì come voi potrete\ncomprendere per la mia novella, la fortuna alcuna volta e\nmeritamente vitupera: e ciò addivenne alla badessa sotto la\ncui obedienzia era la monaca della quale debbo dire.",
                                    "Sapere adunque dovete in Lombardia essere un famosissimo\nmonistero di santità e di religione, nel quale, tra l'altre\ndonne monache che v'erano, v'era una giovane di sangue\nnobile e di maravigliosa bellezza dotata, la quale, Isabetta\nchiamata, essendo un dì a un suo parente alla grata venuta,\nd'un bel giovane che con lui era s'innamorò; e esso, lei\nveggendo bellissima, già il suo disidero avendo con gli\nocchi concetto, similmente di lei s'accese: e non senza gran\npena di ciascuno questo amore un gran tempo senza frutto\nsostennero. Ultimamente, essendone ciascuno sollecito, venne\nal giovane veduta una via da potere alla sua monaca\noccultissimamente andare; di che ella contentandosi, non una\nvolta ma, molte con gran piacer di ciascuno la visitò.",
                                    "Ma continuandosi questo, avvenne una notte che egli da una\ndelle donne di là entro fu veduto, senza avvedersene e egli\no ella, dall'Isabetta partirsi e andarsene. Il che costei\ncon alquante altre comunicò; e prima ebber consiglio\nd'accusarla alla badessa, la quale madonna Usimbalda ebbe\nnome, buona e santa donna secondo la oppinion delle donne\nmonache e di chiunque la conoscea; poi pensarono, acciò che\nla negazione non avesse luogo, di volerla far cogliere col\ngiovane alla badessa; e così taciutesi, tra sé le vigilie e\nle guardie segretamente partirono per incoglier costei.",
                                    "Or, non guardandosi l'Isabetta da questo né alcuna cosa\nsappiendone, avvenne che ella una notte vel fece venire, il\nche tantosto sepper quelle che a ciò badavano; le quali,\nquando a lor parve tempo, essendo già buona pezza di notte,\nin due si divisero, e una parte se ne mise a guardia\ndell'uscio della cella dell'Isabetta e un'altra n'andò\ncorrendo alla camera della badessa; e picchiando l'uscio, a\nlei che già rispondeva dissero: “Sù, madonna, levatevi\ntosto, ché noi abbiam trovato che l'Isabetta ha un giovane\nnella cella.”",
                                    "Era quella notte la badessa accompagnata d'un prete il\nquale ella spesse volte in una cassa si faceva venire. La\nquale, udendo questo, temendo non forse le monache per\ntroppa fretta o troppo volonterose tanto l'uscio\nsospignessero, che egli s'aprisse, spacciatamente si levò\nsuso e come il meglio seppe si vesti al buio; e credendosi\ntorre certi veli piegati, li quali in capo portano e\nchiamangli il saltero, le venner tolte le brache del prete;\ne tanta fu la fretta, che senza avvedersene in luogo del\nsaltero le si gittò in capo e uscì fuori e prestamente\nl'uscio si riserrò dietro dicendo: “Dove è questa maladetta\nda Dio?” E con l'altre, che sì focose e sì attente erano a\ndover far trovare in fallo l'Isabetta, che di cosa che la\nbadessa in capo avesse non s'avvedieno, giunse all'uscio\ndella cella, e quello, dall'altre aiutata, pinse in terra: e\nentrate dentro nel letto trovarono i due amanti abbracciati.\nLi quali, da così subito sopraprendimento storditi, non\nsappiendo che farsi, stettero fermi. La giovane fu\nincontanente dall'altre monache presa e per comandamento\ndella badessa menata in capitolo. Il giovane s'era rimaso; e\nvestitosi aspettava di veder che fine la cosa avesse, con\nintenzione di fare un mal giuoco a quante giugner ne\npotesse, se alla sua giovane novità niuna fosse fatta, e di\nlei menarne con seco.",
                                    "La badessa, postasi a sedere in capitolo in presenzia di\ntutte le monache, le quali solamente alla colpevole\nriguardavano, incominciò a dirle la maggior villania che mai\na femina fosse detta, sì come a colei la quale la santità,\nl'onestà, la buona fama del monistero con le sue sconce e\nvituperevoli opere, se di fuor si sapesse, contaminate avea:\ne dietro alla villania aggiugnea gravissime minacce.",
                                    "La giovane, vergognosa e timida, sì come colpevole non\nsapeva che si rispondere, ma tacendo di sé metteva\ncompassion nell'altre: e, multiplicando pur la badessa in\nnovelle, venne alla giovane alzato il viso e veduto ciò che\nla badessa aveva in capo e gli usulieri che di qua e di là\npendevano: di che ella, avvisando ciò che era, tutta\nrassicurata disse: “Madonna, se Dio v'aiuti, annodatevi la\ncuffia e poscia mi dite ciò che voi volete.”",
                                    "La badessa, che non la 'ntendeva, disse: “Che cuffia, rea\nfemina? ora hai tu viso da motteggiare? parti egli aver\nfatta cosa che i motti ci abbian luogo?”",
                                    "Allora la giovane un'altra volta disse: “Madonna, io vi\npriego che voi v'annodiate la cuffia; poi dite a me ciò che\nvi piace”; laonde molte delle monache levarono il viso al\ncapo della badessa e, ella similmente ponendovisi le mani,\ns'accorsero perché l'Isabetta così diceva.",
                                    "Di che la badessa, avvedutasi del suo medesimo fallo e\nvedendo che da tutte veduto era né aveva ricoperta, mutò\nsermone e in tutta altra guisa che fatto non aveva cominciò\na parlare, e conchiudendo venne impossibile essere il\npotersi dagli stimoli della carne difendere; e per ciò\nchetamente, come infino a quel dì fatto s'era, disse che\nciascuna si desse buon tempo quando potesse; e liberata la\ngiovane, col suo prete si tornò a dormire, e l'Isabetta col\nsuo amante. Il qual poi molte volte, in dispetto di quelle\nche di lei avevano invidia, vi fé venire; l'altre che senza\namante erano, come seppero il meglio, segretamente\nprocacciaron lor ventura.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Maestro Simone a instanzia di Bruno e di Buffalmacco e di\nNello fa credere a Calandrino che egli è pregno: il quale\nper medicine dà a' predetti capponi e denari, e guerisce\nsenza partorire."
                                    }
                                },
                                "p": [
                                    "Poi che Elissa ebbe la sua novella finita, essendo da tutti\nrendute grazie a Dio che la giovane monaca aveva con lieta\nuscita tratta de' morsi delle invidiose compagne, la reina a\nFilostrato comandò che seguitasse; il quale, senza più\ncomandamento aspettare, incominciò:",
                                    "–Bellissime donne, lo scostumato giudice marchigiano, di\ncui ieri vi novellai, mi trasse di bocca una novella di\nCalandrino la quale io era per dirvi; e per ciò che ciò che\ndi lui si ragiona non può altro che multiplicar la festa,\nbenché di lui e de' suoi compagni assai ragionato si sia,\nancor pur quella che ieri aveva in animo vi dirò.",
                                    "Mostrato è di sopra assai chiaro chi Calandrin fosse e gli\naltri de' quali in questa novella ragionar debbo; e per ciò,\nsenza più dirne, dico che egli avvenne che una zia di\nCalandrin si morì e lasciogli dugento lire di piccioli\ncontanti: per la qual cosa Calandrino cominciò a dire che\negli voleva comperare un podere, e con quanti sensali aveva\nin Firenze, come se da spendere avesse avuti diecemilia\nfiorin d'oro, teneva mercato, il qual sempre si guastava\nquando al prezzo del poder domandato si perveniva. Bruno e\nBuffalmacco, che queste cose sapevano, gli avean più volte\ndetto che egli farebbe il meglio a goderglisi con loro\ninsieme, che andar comperando terra come se egli avesse\navuto a far pallottole; ma, non che a questo, essi non\nl'aveano mai potuto conducere che egli loro una volta desse\nmangiare.",
                                    "Per che un dì dolendosene, e essendo a ciò sopravenuto un\nlor compagno che aveva nome Nello, dipintore, diliberar\ntutti e tre di dover trovar modo da ugnersi il grifo alle\nspese di Calandrino. E senza troppo indugio darvi, avendo\ntra sé ordinato quello che a fare avessero, la seguente\nmattina appostato quando Calandrino di casa uscisse, non\nessendo egli guari andato, gli si fece incontro Nello e\ndisse: “Buondì, Calandrino.”",
                                    "Calandrino gli rispose che Idio gli desse il buondì e 'l\nbuono anno. Appresso questo Nello, rattenutosi un poco, lo\n'ncominciò a guardar nel viso: a cui Calandrin disse: “Che\nguati tu?”",
                                    "E Nello disse a lui: “Haiti tu sentita stanotte cosa\nniuna? Tu non mi par desso.”",
                                    "Calandrino incontanente cominciò a dubitare e disse:\n“Oimè! come? che ti pare egli che io abbia?”",
                                    "Disse Nello: “Deh! io nol dico per ciò, ma tu mi pari\ntutto cambiato: fia forse altro”; e lasciollo andare.",
                                    "Calandrino tutto sospettoso, non sentendosi per ciò cosa\ndel mondo, andò avanti; ma Buffalmacco, che guari non era\nlontano, vedendol partito da Nello, gli si fece incontro e\nsalutatolo il domandò se egli si sentisse niente. Calandrino\nrispose: “Io non so, pur testé mi diceva Nello che io gli\npareva tutto cambiato; potrebbe egli essere che io avessi\nnulla?”",
                                    "Disse Buffalmacco: “Sì, potrestù aver cavelle, non che\nnulla: tu par mezzo morto.”",
                                    "A Calandrino pareva già aver la febbre; e ecco Bruno\nsopravenire, e prima che altro dicesse disse: “Calandrino,\nche viso è quello? E' par che tu sie morto: che ti senti\ntu?”",
                                    "Calandrino, udendo ciascun di costoro così dire, per\ncertissimo ebbe seco medesimo d'esser malato, e tutto\nsgomentato gli domandò: “Che fo?”",
                                    "Disse Bruno: “A me pare che tu te ne torni a casa e\nvaditene in su il letto e facciti ben coprire, e che tu\nmandi il segnal tuo al maestro Simone, che è così nostra\ncosa come tu sai. Egli ti dirà incontanente ciò che tu avrai\na fare, e noi ne verrem teco e, se bisognerà far cosa niuna,\nnoi la faremo.”",
                                    "E con loro aggiuntosi Nello, con Calandrino se ne tornarono\na casa sua; e egli entratosene tutto affaticato nella camera\ndisse alla moglie: “Vieni e cuoprimi bene, ché io mi sento\nun gran male.”",
                                    "Essendo adunque a giacer posto, il suo segnale per una\nfanticella mandò al maestro Simone, il quale allora a\nbottega stava in Mercato Vecchio alla 'nsegna del mellone; e\nBruno disse a' compagni: “Voi vi rimarrete qui con lui, e\nio voglio andare a sapere che il medico dirà, e, se bisogno\nsarà, a menarloci.”",
                                    "Calandrino allora disse: “Deh! sì, compagno mio, vavvi e\nsappimi ridire come il fatto sta, ché io mi sento non so che\ndentro.”",
                                    "Bruno, andatose al maestro Simone, vi fu prima che la\nfanticella che il segno portava e ebbe informato maestro\nSimon del fatto; per che, venuta la fanticella e il maestro,\nveduto il segno, disse alla fanticella: “Vattene e dì a\nCalandrino che egli si tenga ben caldo, e io verrò a lui\nincontanente e dirogli ciò che egli ha e ciò che egli avrà a\nfare.”",
                                    "La fanticella così rapportò, né stette guari che il medico\ne Brun vennero; e postoglisi il medico a sedere allato,\ngl'incominciò a toccare il polso, e dopo alquanto, essendo\nivi presente la moglie, disse: “Vedi, Calandrino, a\nparlarti come a amico, tu non hai altro male se non che tu\nse' pregno.”",
                                    "Come Calandrino udì questo, dolorosamente cominciò a\ngridare e a dire: “Oimè! Tessa, questo m'hai fatto tu, che\nnon vuogli stare altro che di sopra: io il ti diceva bene!”",
                                    "La donna, che assai onesta persona era, udendo così dire al\nmarito tutta di vergogna arrossò; e bassata la fronte senza\nrisponder parola s'uscì della camera. Calandrino,\ncontinuando il suo ramarichio, diceva: “Oimè, tristo me,\ncome farò io? come partorirò io questo figliuolo? onde\nuscirà egli? Ben veggo che io son morto per la rabbia di\nquesta mia moglie, che tanto la faccia Idio trista quanto io\nvoglio esser lieto; ma così fossi io sano come io non sono,\nché io mi leverei e dare' le tante busse, che io la romperei\ntutta, avvegna che egli mi stea molto bene, ché io non la\ndoveva mai lasciar salir di sopra. Ma per certo, se io\nscampo di questa, ella se ne potrà ben prima morir di\nvoglia.”",
                                    "Bruno e Buffalmacco e Nello avevano sì gran voglia di\nridere che scoppiavano, udendo le parole di Calandrino, ma\npur se ne tenevano; ma il maestro Scimmione rideva sì\nsquaccheratamente, che tutti i denti gli si sarebber potuti\ntrarre. Ma pure, a lungo andare, raccomandandosi Calandrino\nal medico e pregandolo che in questo gli dovesse dar\nconsiglio e aiuto, gli disse il maestro: “Calandrino, io\nnon voglio che tu ti sgomenti, ché, lodato sia Idio, noi ci\nsiamo sì tosto accorti del fatto, che con poca fatica e in\npochi dì ti dilibererò; ma conviensi un poco spendere.”",
                                    "Disse Calandrino: “Oimè! maestro mio, sì, per l'amor di\nDio. Io ho qui da dugento lire di che io volea comperare un\npodere: se tutti bisognano, tutti gli togliete, pur che io\nnon abbia a partorire, ché io non so come io mi facessi; ché\nio odo fare alle femine un sì gran romore quando son per\npartorire, con tutto che elle abbiano buon cotal grande\ndonde farlo, che io credo, se io avessi quel dolore, che io\nmi morrei prima che io partorissi.”",
                                    "Disse il medico: “Non aver pensiero. Io ti farò fare una\ncerta bevanda stillata molto buona e molto piacevole a bere,\nche in tre mattine risolverà ogni cosa, e rimarrai più sano\nche pesce; ma farai che tu sii poscia savio e più non\nincappi in queste sciocchezze. Ora ci bisogna per quella\nacqua tre paia di buon capponi e grossi, e per altre cose\nche bisognano darai a un di costoro cinque lire di piccioli,\nche le comperi, e fara'mi ogni cosa recare alla bottega; e\nio al nome di Dio domattina ti manderò di quel beveraggio\nstillato, e comincera'ne a bere un buon bicchier grande per\nvolta.”",
                                    "Calandrino, udito questo, disse: “Maestro mio, ciò siane\nin voi”; e date cinque lire a Bruno e denari per tre paia\ndi capponi, il pregò che in suo servigio in queste cose\ndurasse fatica.",
                                    "Il medico, partitosi, gli fece fare un poco di chiarea e\nmandogliele. Bruno, comperati i capponi e altre cose\nnecessarie al godere, insieme col medico e co' compagni suoi\nse gli mangiò. Calandrino bevé tre mattine della chiarea; e\nil medico venne da lui, e i suoi compagni, e toccatogli il\npolso gli disse: “Calandrino, tu se' guerito senza fallo; e\nperò sicuramente oggimai va a fare ogni tuo fatto, né per\nquesto star più in casa.”",
                                    "Calandrino lieto, levatosi, s'andò a fare i fatti suoi,\nlodando molto, ovunque con persona a parlar s'avveniva, la\nbella cura che di lui il maestro Simone aveva fatta,\nd'averlo fatto in tre dì senza alcuna pena spregnare; e\nBruno e Buffalmacco e Nello rimaser contenti d'aver con\ningegni saputa schernire l'avarizia di Calandrino,\nquantunque monna Tessa, avvedendosene, molto col marito ne\nbrontolasse.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Cecco di messer Fortarrigo giuoca a Bonconvento ogni sua\ncosa e i denari di Cecco di messere Angiolieri; e in\ncamiscia correndogli dietro e dicendo che rubato l'avea, il\nfa pigliare a' villani; e i panni di lui si veste e monta\nsopra il pallafreno, e lui, venendosene, lascia in\ncamiscia."
                                    }
                                },
                                "p": [
                                    "Con grandissime risa di tutta la brigata erano state\nascoltate le parole da Calandrin dette della sua moglie; ma\ntacendosi Filostrato, Neifile, sì come la reina volle,\nincominciò.",
                                    "–Valorose donne, se egli non fosse più malagevole agli\nuomini il mostrare altrui il senno e la vertù loro, che sia\nla sciocchezza e 'l vizio, invano si faticherebber molti in\npor freno alle lor parole: e questo v'ha assai manifestato\nla stoltizia di Calandrino, al quale di niuna necessità era,\na voler guerire del male che la sua semplicità gli faceva\naccredere che egli avesse, i segreti diletti della sua donna\nin publico adimostrare. La qual cosa una a sé contraria\nnella mente me n'ha recata: cioè come la malizia d'uno il\nsenno soperchiasse d'un altro con grave danno e scorno del\nsoperchiato: il che mi piace di raccontarvi.",
                                    "Erano, non sono molti anni passati, in Siena due già per\netà compiuti uomini, ciascuno chiamato Cecco ma l'uno di\nmessere Angiulieri e l'altro di messer Fortearrigo. Li\nquali, quantunque in molte altre cose male insieme di\ncostumi si convenissero, in uno, cioè che ammenduni li loro\npadri odiavano, tanto si convenieno, che amici n'erano\ndivenuti e ispesso n'usavano insieme. Ma parendo\nall'Angiulieri, il quale e bello e costumato uomo era, mal\ndimorare in Siena della provisione che dal padre donata gli\nera, sentendo nella Marca d'Ancona esser per legato del Papa\nvenuto un cardinale che molto suo signore era, si dispose a\nvolersene andare a lui, credendone la sua condizion\nmigliorare. E fatto questo al padre sentire, con lui ordinò\nd'avere a un'ora ciò che in sei mesi gli dovesse dare, acciò\nche vestir si potesse e fornir di cavalcatura e andare\norrevole.",
                                    "E cercando d'alcuno il quale seco menar potesse al suo\nservigio, venne questa cosa sentita al Fortarrigo: il quale\ndi presente fu all'Angiulieri e cominciò, come il meglio\nseppe, a pregarlo che seco il dovesse menare, e che egli\nvoleva essere e fante e famiglio e ogni cosa e senza alcun\nsalario sopra le spese. Al quale l'Angiulieri rispose che\nmenar nol volea, non perché egli nol conoscesse bene a ogni\nservigio sufficiente, ma per ciò che egli giucava e oltre a\nciò s'innebriava alcuna volta; a che il Fortarrigo rispose\nche dell'uno e dell'altro senza dubbio si guarderebbe e con\nmolti saramenti gliele affermò, tanti prieghi sopragiugnendo\nche l'Angiulieri, sì come vinto, disse che era contento.",
                                    "E entrati una mattina in cammino amenduni a desinar\nn'andarono a Bonconvento: dove avendo l'Angiulier desinato e\nessendo il caldo grande, fattosi acconciare un letto\nnell'albergo e spogliatosi, dal Fortarrigo aiutato s'andò a\ndormire e dissegli che come nona sonasse il chiamasse. Il\nFortarrigo, dormendo l'Angiulieri, se n'andò in su la\ntaverna e quivi, alquanto avendo bevuto, cominciò con alcuni\na giucare, li qua', in poca d'ora alcuni denari che egli\naveva avendogli vinti, similmente quanti panni egli aveva\nindosso gli vinsero: onde egli, disideroso di riscuotersi,\ncosì in camiscia come era se n'andò là dove dormiva\nl'Angiulieri, e vedendol dormir forte di borsa gli trasse\nquanti denari egli avea, e al giuoco tornatosi così gli\nperdé come gli altri.",
                                    "L'Angiulieri destatosi si levò e vestissi e domandò del\nFortarrigo: il quale non trovandosi, avvisò l'Angiulieri lui\nin alcun luogo ebbro dormirsi, sì come altra volta era usato\ndi fare; per che, diliberatosi di lasciarlo stare, fatta\nmettere la sella e la valigia a un suo pallafreno, avvisando\ndi fornirsi d'altro famigliare a Corsignano, volendo per\nandarsene l'oste pagare, non si trovò denaio: di che il\nromor fu grande e tutta la casa dell'oste fu in turbazione,\ndicendo l'Angiulieri che egli là entro era stato rubato e\nminacciando egli, di farnegli tutti presi andare a Siena. E\necco venire in camiscia il Fortarrigo, il quale per torre i\npanni, come fatto aveva i denari, veniva: e veggendo\nl'Angiulieri in concio di cavalcar, disse: “Che è questo,\nAngiulieri? vogliancene noi andare ancora? Deh aspettati un\npoco: egli dee venir qui testeso uno che ha pegno il mio\nfarsetto per trentotto soldi: son certo che egli cel renderà\nper trentacinque pagandol testé.”",
                                    "E duranti ancora le parole, sopravenne uno il quale fece\ncerto l'Angiulieri il Fortarrigo essere stato colui che i\nsuoi denar gli avea tolti, col mostrargli la quantità di\nquegli che egli aveva perduti. Per la qual cosa l'Angiulier\nturbatissimo disse al Fortarrigo una grandissima villania, e\nse più d'altrui che di Dio temuto non avesse, gliele avrebbe\nfatta: e, minacciandolo di farlo impiccar per la gola o\nfargli dar bando delle forche di Siena, montò a cavallo.",
                                    "Il Fortarrigo, non come se l'Angiulieri a lui ma a un altro\ndicesse, diceva: “Deh, Angiulieri, in buonora lasciamo\nstare ora costette parole che non montan cavelle; intendiamo\na questo: noi il riavrem per trentacinque soldi ricogliendol\ntesté, ché, indugiandosi pure di qui a domane, non ne vorrà\nmeno di trentotto come egli me ne prestò: e fammene questo\npiacere perché io gli misi a suo senno. Deh, perché non ci\nmiglioriam noi questi tre soldi?”",
                                    "L'Angiulieri, udendol così parlare, si disperava e\nmassimamente veggendosi guatare a quegli che v'eran da\ntorno, li quali parea che credessero non che il Fortarrigo i\ndenari dell'Angiulieri avesse giucati ma che l'Angiulieri\nancora avesse de' suoi; e dicevagli: “Che ho io a fare di\ntuo farsetto, che appicato sie tu per la gola? ché non\nsolamente m'hai rubato e giucato il mio, ma sopra ciò hai\nimpedita la mia andata, e anche ti fai beffe di me.”",
                                    "Il Fortarrigo stava pur fermo come se a lui non dicesse, e\ndiceva: “Deh, perché non mi vuoi tu migliorar qui tre\nsoldi? non credi tu che io te gli possa ancor servire? Deh,\nfallo, se ti cal di me! perché hai tu questa fretta? Noi\ngiugnerem bene ancora stasera a buonora a Torrenieri. Fa\ntruova la borsa: sappi che io potrei cercar tutta Siena e\nnon ve ne troverei uno che così mi stesse ben come questo: e\na dire che il lasciassi a costui per trentotto soldi! Egli\nvale ancora quaranta o più, sì che tu mi piggiorresti in due\nmodi.”",
                                    "L'Angiulieri, da gravissimo dolor punto veggendosi rubato\nda costui e ora tenersi a parole, senza più rispondergli,\nvoltata la testa del pallafreno prese il camin verso\nTorrenieri. Al quale il Fortarrigo, in una sottil malizia\nentrato, così in camiscia cominciò a trottar dietro: e\nessendo già ben due miglia andato pur del farsetto pregando,\nandandone l'Angiulier forte per levarsi quella seccaggine\ndagli orecchi, venner veduti al Fortarrigo lavoratori in un\ncampo vicini alla strada dinanzi all'Angiulieri; a' quali il\nFortarrigo gridando forte incominciò a dire: “Pigliatel,\npigliatelo!” Per che essi con vanga e chi con marra nella\nstrada paratisi dinanzi all'Angiulieri, avvisando che rubato\navesse colui che in camiscia dietro gli veniva gridando, il\nritennero e presono: al quale, per dir loro chi egli fosse e\ncome il fatto stesse, poco giovava.",
                                    "Ma il Fortarrigo giunto là con un mal viso disse: “Io non\nso come io non t'uccido, ladro disleale che ti fuggivi col\nmio!”; e a' villani rivolto disse: “Vedete, signori, come\negli m'aveva lasciato nell'albergo in arnese, avendo prima\nogni sua cosa giucata! Ben posso dire che per Dio e per voi\nio abbia questo cotanto racquistato, di che io sempre vi\nsarò tenuto.”",
                                    "L'Angiulieri diceva egli altressì ma le sue parole non\nerano ascoltate. Il Fortarrigo con l'aiuto de' villani il\nmise in terra del pallafreno e, spogliatolo, de' suoi panni\nsi rivestì; e a caval montato, lasciato l'Angiulieri in\ncamiscia e scalzo, a Siena se ne tornò per tutto dicendo sé\nil pallafreno e' panni aver vinti all'Angiulieri.\nL'Angiulieri, che ricco si credeva andare al cardinal nella\nMarca, povero e in camiscia si tornò a Bonconvento, né per\nvergogna a qui tempi ardì di tornare a Siena, ma statigli\npanni prestati, in sul ronzino che cavalcava Fortarrigo se\nn'andò a' suoi parenti a Corsignano, co' quali si stette\ntanto che da capo dal padre fu sovenuto. E così la malizia\ndel Fortarrigo turbò il buono avviso dell'Angiulieri,\nquantunque da lui non fosse a luogo e a tempo lasciata\nimpunita.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "Calandrino s'innamora d'una giovane, al quale Bruno fa un\nbrieve, col quale come egli la tocca ella va con lui; e\ndalla moglie trovato ha gravissima e noiosa quistione."
                                    }
                                },
                                "p": [
                                    "Finita la non lunga novella di Neifile, senza troppo o\nriderne o parlarne passatasene la brigata, la reina, verso\nla Fiammetta rivolta, che ella seguitasse le comandò; la\nquale tutta lieta rispose che volentieri, e cominciò:",
                                    "–Gentilissime donne, sì come io credo che voi sappiate,\nniuna cosa è di cui tanto si parli, che sempre più non\npiaccia, dove il tempo e il luogo che quella cotal cosa\nrichiede si sappi per colui che parlar ne vuole debitamente\neleggere. E per ciò, se io riguardo quello per che noi siam\nqui, che per aver festa e buon tempo e non per altro ci\nsiamo, stimo che ogni cosa che festa e piacer possa porgere\nqui abbia e luogo e tempo debito; e benché mille volte\nragionato ne fosse, altro che dilettar non debbia\naltrettanto parlandone. Per la qual cosa, posto che assai\nvolte de' fatti di Calandrino detto si sia tra noi,\nriguardando, sì come poco avanti disse Filostrato, che essi\nson tutti piacevoli, ardirò oltre alle dette dirvene una\nnovella: la quale, se io dalla verità del fatto mi fossi\nscostare voluta o volessi, avrei ben saputo e saprei sotto\naltri nomi comporla e raccontarla; ma per ciò che il\npartirsi dalla verità delle cose state nel novellare è gran\ndiminuire di diletto negl'intendenti, in propria forma,\ndalla ragion di sopra detta aiutata, la vi dirò.",
                                    "Niccolò Cornacchini fu nostro cittadino e ricco uomo: e tra\nl'altre sue possessioni una bella n'ebbe in Camerata, sopra\nla quale fece fare uno orrevole e bello casamento e con\nBruno e con Buffalmacco che tutto gliele dipignessero si\nconvenne; li quali, per ciò che il lavorio era molto, seco\naggiunsero e Nello e Calandrino e cominciarono a lavorare.\nDove, benché alcuna camera fornita di letto e dell'altre\ncose oportune fosse e una fante vecchia dimorasse sì come\nguardiana del luogo, per ciò che altra famiglia non v'era,\nera usato un figliuolo del detto Niccolò, che avea nome\nFilippo, sì come giovane e senza moglie, di menar talvolta\nalcuna femina a suo diletto e tenervela un dì o due e poscia\nmandarla via.",
                                    "Ora tra l'altre volte avvenne che egli ve ne menò una che\naveva nome la Niccolosa, la quale un tristo, che era\nchiamato il Mangione, a sua posta tenendola in una casa da\nCamaldoli, prestava a vettura. Aveva costei bella persona e\nera ben vestita e secondo sua pari assai costumata e ben\nparlante; e essendo ella un dì di meriggio della camera\nuscita in un guarnel bianco e co' capelli ravolti al capo e\na un pozzo che nella corte era del casamento lavandosi le\nmani e 'l viso, avvenne che Calandrino quivi venne per acqua\ne dimesticamente la salutò. Ella, rispostogli, il cominciò a\nguatare più perché Calandrino le pareva un nuovo uomo che\nper altra vaghezza. Calandrino cominciò a guatar lei, e\nparendogli bella cominciò a trovar sue cagioni e non tornava\na' compagni con l'acqua: ma non conoscendola niuna cosa\nardiva di dirle. Ella, che avveduta s'era del guatar di\ncostui, per uccellarlo, alcuna volta guardava lui, alcun\nsospiretto gittando; per la qual cosa Calandrino subitamente\ndi lei s'imbardò, né prima si partì della corte che ella fu\nda Filippo nella camera richiamata.",
                                    "Calandrino, tornato a lavorare, altro che soffiar non\nfacea; di che Bruno accortosi, per ciò che molto gli poneva\nmente alle mani, sì come quegli che gran diletto prendeva\nde' fatti suoi, disse: “Che diavolo hai tu, sozio\nCalandrino? Tu non fai altro che soffiare.”",
                                    "A cui Calandrino disse: “Sozio, se io avessi chi\nm'aiutasse, io starei bene.”",
                                    "“Come?” disse Bruno.",
                                    "A cui Calandrin disse: “E' non si vuol dire a persona:\negli è una giovane qua giù, che è più bella che una lammia,\nla quale è sì forte innamorata di me, che ti parrebbe un\ngran fatto: io me ne avvidi testé quando io andai per\nl'acqua.”",
                                    "“Oimè!” disse Bruno “guarda che ella non sia la moglie\ndi Filippo.”",
                                    "Disse Calandrino: “Io il credo, per ciò che egli la\nchiamò, e ella se n'andò a lui nella camera; ma che vuol per\nciò dir questo? Io la fregherei a Cristo di così fatte cose,\nnon che a Filippo. Io ti vo' dire il vero, sozio: ella mi\npiace tanto, che io nol ti potrei dire.”",
                                    "Disse allora Bruno: “Sozio, io ti spierò chi ella è; e se\nella è la moglie di Filippo, io acconcerò i fatti tuoi in\ndue parole, per ciò che ella è molto mia dimestica. Ma come\nfarem noi che Buffalmacco nol sappia? Io non le posso mai\nfavellare ch'e' non sia meco.”",
                                    "Disse Calandrino: “Di Buffalmacco non mi curo io, ma\nguardianci di Nello, ché egli è parente della Tessa e\nguasterebbeci ogni cosa.”",
                                    "Disse Bruno: “Ben di'.”",
                                    "Or sapeva Bruno chi costei era, sì come colui che veduta\nl'avea venire, e anche Filippo gliel'avea detto; per che,\nessendosi Calandrino un poco dal lavorio partito e andato\nper vederla, Bruno disse ogni cosa a Nello e a Buffalmacco,\ne insieme tacitamente ordinarono quello che far gli\ndovessero di questo suo innamoramento.",
                                    "E come egli ritornato fu, disse Bruno pianamente:\n“Vedestila?”",
                                    "Rispose Calandrino: “Oimè, sì, ella m'ha morto!”",
                                    "Disse Bruno: “Io voglio andare a vedere se ella è quella\nche io credo; e se così sarà, lascia poscia far me.”",
                                    "Sceso adunque Bruno giuso e trovato Filippo e costei,\nordinatamente disse loro chi era Calandrino e quello che\negli aveva lor detto, e con loro ordinò quello che ciascun\ndi loro dovesse fare e dire per aver festa e piacere dello\ninnamoramento di Calandrino; e a Calandrino tornatosene\ndisse: “Bene è dessa: e per ciò si vuol questa cosa molto\nsaviamente fare, per ciò che, se Filippo se n'avedesse,\ntutta l'acqua d'Arno non ci laverebbe. Ma che vuoi tu che io\nle dica da tua parte se egli avvien che io le favelli?”",
                                    "Rispose Calandrino: “Gnaffé! tu sì le dirai in prima in\nprima che io le voglio mille moggia di quel buon bene da\nimpregnare, e poscia che io son suo servigiale e se ella\nvuol nulla: ha'mi bene inteso?”",
                                    "Disse Bruno: “Sì, lascia far me.”",
                                    "Venuta l'ora della cena e costoro, avendo lasciata opera e\ngiù nella corte discesi, essendovi Filippo e la Niccolosa,\nalquanto in servigio di Calandrino ivi si posero a stare;\ndove Calandrino cominciò a guardare la Niccolosa e a fare i\npiù nuovi atti del mondo, tali e tanti, che se ne sarebbe\navveduto un cieco. Ella, d'altra parte, ogni cosa faceva per\nla quale credesse bene accenderlo e secondo la informazione\navuta da Bruno, il miglior tempo del mondo prendendo de'\nmodi di Calandrino. Filippo con Buffalmacco e con gli altri\nfaceva vista di ragionare e di non avvedersi di questo\nfatto.",
                                    "Ma pur dopo alquanto, con grandissima noia di Calandrino,\nsi partirono; e venendose verso Firenze disse Bruno a\nCalandrino: “Ben ti dico che tu la fai struggere come\nghiaccio a sole: per lo corpo di Dio, se tu ci rechi la\nribeba tua e canti un poco con essa di quelle tue canzoni\ninnamorate, tu la farai gittare a terra delle finestre per\nvenire a te.”",
                                    "Disse Calandrino: “Parti, sozio? parti che io la rechi?”",
                                    "“Sì” rispose Bruno.",
                                    "A cui Calandrino disse: “Tu non mi credevi oggi, quando io\nil ti diceva: per certo, sozio, io m'aveggio che io so\nmeglio che altro uomo far ciò che io voglio. Chi avrebbe\nsaputo, altri che io, far così tosto innamorare una così\nfatta donna come è costei? A buon'otta l'avrebber saputo far\nquesti giovani di tromba marina, che tutto il dì vanno in\ngiù e in sù, e in mille anni non saprebbero accozzare tre\nman di noccioli! Ora io vorrò che tu mi vegghi un poco con\nla ribeba: vedrai bel giuoco! E intendi sanamente che io non\nson vecchio come io ti paio: ella se ne è bene accorta ella;\nma altramenti ne la farò io accorgere se io le pongo la\nbranca adosso, per lo verace corpo di Cristo, ché io le farò\ngiuoco che ella mi verrà dietro come va la pazza al\nfigliuolo.”",
                                    "“Oh!” disse Bruno “tu te la griferai: e' mi par pur\nvederti morderle con cotesti tuoi denti fatti a bischeri\nquella sua bocca vermigliuzza e quelle sue gote che paion\ndue rose e poscia manicarlati tutta quanta.”",
                                    "Calandrino udendo queste parole gli pareva essere a' fatti,\ne andava cantando e saltando tanto lieto, che non capeva nel\ncuoio. Ma l'altro dì, recata la ribeba, con gran diletto di\ntutta la brigata cantò più canzoni con essa; e in brieve in\ntanta sosta entrò dello spesso veder costei, che egli non\nlavorava punto, ma mille volte il dì ora alla finestra, ora\nalla porta e ora nella corte correva per veder costei, la\nquale, astutamente secondo l'amaestramento di Bruno\nadoperando, molto bene ne gli dava cagione. Bruno d'altra\nparte gli rispondeva alle sue ambasciate e da parte di lei\nne gli faceva talvolta: quando ella non v'era, che era il\npiù del tempo, gli faceva venir lettere da lei nelle quali\nesso gli dava grande speranza de' desideri suoi, mostrando\nche ella fosse a casa di suoi parenti là dove egli allora\nnon la poteva vedere. E in questa guisa Bruno e Buffalmacco,\nche tenevano mano al fatto, traevano de' fatti di Calandrino\nil maggior piacer del mondo, faccendosi talvolta dare, sì\ncome domandato dalla sua donna, quando un pettine d'avorio e\nquando una borsa e quando un coltellino e cotali ciance,\nallo 'ncontro recandogli cotali anelletti contraffatti di\nniun valore, de' quali Calandrino faceva maravigliosa festa;\ne oltre a questo n'avevan da lui di buone merende e d'altri\nonoretti, acciò che solleciti fossero a' fatti suoi.",
                                    "Ora avendol tenuti costoro ben due mesi in questa forma\nsenza più aver fatto, vedendo Calandrino che il lavorio si\nveniva finendo e avvisando che, se egli non recasse a\neffetto il suo amore prima che finito fosse il lavorio, mai\npiù fatto non gli potesse venire, cominciò molto a strignere\ne a sollecitar Bruno; per la qual cosa, essendovi la giovane\nvenuta, avendo Bruno prima con Filippo e con lei ordinato\nquello che fosse da fare, disse a Calandrino: “Vedi, sozio,\nquesta donna m'ha ben mille volte promesso di dover fare ciò\nche tu vorrai e poscia non ne fa nulla, e parmi che ella ti\nmeni per lo naso; e per ciò, poscia che ella nol fa come\nella promette, noi gliele farem fare o voglia ella o no, se\ntu vorrai.”",
                                    "Rispose Calandrino: “Deh! sì, per l'amor di Dio, facciasi\ntosto.”",
                                    "Disse Bruno: “Dratti egli il cuore di toccarla con un\nbrieve che io ti darò?”",
                                    "Disse Calandrino: “Sì bene.”",
                                    "“Adunque” disse Bruno “fa che tu mi rechi un poco di\ncarta non nata e un vispistrello vivo e tre granella\nd'incenso e una candela benedetta, e lascia far me.”",
                                    "Calandrino stette tutta la sera vegnente con suoi artifici\nper pigliare un vispistrello, e alla fine presolo con\nl'altre cose il portò a Bruno; il quale, tiratosi in una\ncamera, scrisse in su quella carta certe sue frasche con\nalquante cateratte e portogliele e disse: “Calandrino,\nsappi che se tu la toccherai con questa scritta, ella ti\nverrà incontanente dietro e farà quello che tu vorrai. E\nperò, se Filippo va oggi in niun luogo, accostaleti in\nqualche modo e toccala e vattene nella casa della paglia\nch'è qui da lato, ch'è il miglior luogo che ci sia, per ciò\nche non vi bazzica mai persona: tu vedrai che ella vi verrà;\nquando ella v'è, tu sai bene ciò che tu t'hai a fare.”",
                                    "Calandrino fu il più lieto uomo del mondo e presa la\nscritta disse: “Sozio, lascia far me.”",
                                    "Nello, da cui Calandrino si guardava, avea di questa cosa\nquel diletto che gli altri e con loro insieme teneva mano a\nbeffarlo: e per ciò, sì come Bruno gli aveva ordinato, se\nn'andò a Firenze alla moglie di Calandrino e dissele:\n“Tessa, tu sai quante busse Calandrino ti diè senza ragione\nil dì che egli ci tornò con le pietre di Mugnone, e per ciò\nio intendo che tu te ne vendichi: e se tu nol fai, non\nm'aver mai né per parente né per amico. Egli sì s'è\ninnamorato d'una donna colassù, e ella è tanto trista che\nella si va rinchiudendo assai spesso con essolui, e poco fa\nsi dieder la posta d'essere insieme via via; e per ciò io\nvoglio che tu vi venghi e vegghilo e gastighil bene.”",
                                    "Come la donna udì questo, non le parve giuoco: ma levatasi\nin piè cominciò a dire: “Oimè, ladro piuvico, faimi tu\nquesto? Alla croce di Dio, ella non andrà così, che io non\nte ne paghi.”",
                                    "E preso suo mantello e una feminetta in compagnia, vie più\nche di passo insieme con Nello lassù n'andò; la quale come\nBruno vide venir di lontano, disse a Filippo: “Ecco l'amico\nnostro.”",
                                    "Per la qual cosa Filippo, andato colà dove Calandrino e gli\naltri lavoravano, disse: “Maestri, a me convien testé\nandare a Firenze: lavorate di forza”; e partitosi, s'andò a\nnascondere in parte che egli poteva, senza esser veduto,\nveder ciò che facesse Calandrino.",
                                    "Calandrino, come credette che Filippo alquanto dilungato\nfosse, così se ne scese nella corte dove egli trovò sola la\nNiccolosa; e entrato con lei in novelle, e ella, che sapeva\nben ciò che a far s'aveva, accostataglisi, un poco di più\ndimestichezza che usata non era gli fece, donde Calandrino\nla toccò con la scritta. E come tocca l'ebbe, senza dir\nnulla volse i passi verso la casa della paglia, dove la\nNiccolosa gli andò dietro; e, come dentro fu, chiuso l'uscio\nabracciò Calandrino e in su la paglia che era ivi in terra\nil gittò e saligli addosso a cavalcione e tenendogli le mani\nin su gli omeri, senza lasciarlosi appressare al viso, quasi\ncome un suo gran disidero il guardava dicendo: “O Calandrin\nmio dolce, cuor del corpo mio, anima mia, ben mio, riposo\nmio, quanto tempo ho io disiderato d'averti e di poterti\ntenere a mio senno! Tu m'hai con la piacevolezza tua tratto\nil filo della camiscia; tu m'hai agratigliato il cuor con la\ntua ribeba: può egli esser vero che io ti tenga?”",
                                    "Calandrino, appena potendosi muover, diceva: “Deh! anima\nmia dolce, lasciamiti basciare.”",
                                    "La Niccolosa diceva: “O tu hai la gran fretta! Lasciamiti\nprima vedere a mio senno: lasciami saziar gli occhi di\nquesto tuo viso dolce!”",
                                    "Bruno e Buffalmacco n'erano andati da Filippo, e tutti e\ntre vedevano e udivano questo fatto; e essendo già\nCalandrino per voler pur la Niccolosa basciare, ecco giugner\nNello con monna Tessa; il quale come giunse disse: “Io fo\nboto a Dio che sono insieme”; e all'uscio della casa\npervenuti, la donna, che arrabbiava, datovi delle mani il\nmandò oltre, e entrata dentro vide la Niccolosa addosso a\nCalandrino; la quale, come la donna vide, subitamente\nlevatasi fuggì via e andossene là dove era Filippo.",
                                    "Monna Tessa corse con l'unghie nel viso a Calandrino, che\nancora levato non era, e tutto gliele graffiò; e presolo per\nli capelli e in qua e in là tirandolo cominciò a dire:\n“Sozzo can vituperato, dunque mi fai tu questo? Vecchio\nimpazzato, che maladetto sia il bene che io t'ho voluto:\ndunque non ti pare aver tanto a fare a casa tua, che ti vai\ninnamorando per l'altrui? Ecco bello innamorato! Or non ti\nconosci tu, tristo? non ti conosci tu, dolente? che\npremendoti tutto, non uscirebbe tanto sugo che bastasse a\nuna salsa. Alla fé di Dio, egli non era ora la Tessa quella\nche t'impregnava, che Dio la faccia trista chiunque ella è,\nché ella dee ben sicuramente esser cattiva cosa a aver\nvaghezza di così bella gioia come tu se'!”",
                                    "Calandrino, vedendo venir la moglie, non rimase né morto né\nvivo, né ebbe ardire di far contro di lei difesa alcuna: ma\npur così graffiato e tutto pelato e rabbuffato, ricolto il\ncappuccio suo e levatosi, cominciò umilmente a pregar la\nmoglie che non gridasse se ella non volesse che egli fosse\ntagliato tutto a pezzi, per ciò che colei, che con lui era,\nera moglie del signor della casa. La donna disse: “Sia, che\nIdio le dea il malanno!”",
                                    "Bruno e Buffalmacco, che con Filippo e con la Niccolosa\navevan di questa cosa riso a lor senno, quasi al romor\nvenendo, colà trassero; e dopo molte novelle rappaceficata\nla donna, dieron per consiglio a Calandrino che a Firenze se\nn'andasse e più non vi tornasse, acciò che Filippo, se\nniente di questa cosa sentisse, non gli facesse male. Così\nadunque Calandrino tristo e cattivo, tutto pelato e tutto\ngraffiato, a Firenze tornatosene, più colassù non avendo\nardir d'andare, il dì e la notte molestato e afflitto da'\nrimbrotti della moglie, a suo fervente amor pose fine,\navendo molto dato da ridere a' suoi compagni e alla\nNiccolosa e a Filippo.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Due giovani albergano con uno, de' quali l'uno si va a\ngiacere con la figliuola, e la moglie di lui disavedutamente\nsi giace con l'altro; quegli che era con la figliuola si\ncorica col padre di lei e dicegli ogni cosa, credendo dire\nal compagno; fanno romore insieme; la donna, ravedutasi,\nentra nel letto della figliuola e quindi con certe parole\nogni cosa pacefica."
                                    }
                                },
                                "p": [
                                    "Calandrino, che altre volte la brigata aveva fatta ridere,\nsimilmente questa volta la fece: de' fatti del quale poscia\nche le donne si tacquero, la reina impose a Panfilo che\ndicesse; il quale disse:",
                                    "–Laudevoli donne, il nome della Niccolosa amata da\nCalandrino m'ha nella memoria tornata una novella d'un'altra\nNiccolosa, la quale di raccontarvi mi piace, per ciò che in\nessa vedrete un subito avvedimento d'una buona donna avere\nun grande scandalo tolto via.",
                                    "Nel pian di Mugnone fu, non ha guari, un buono uomo, il\nquale a' viandanti dava pe' lor denari mangiare e bere; e\ncome che povera persona fosse e avesse piccola casa, alcuna\nvolta, per un bisogno grande, non ogni persona ma alcun\nconoscente albergava. Ora aveva costui una sua moglie assai\nbella femina, della quale aveva due figliuoli: e l'uno era\nuna giovanetta bella e leggiadra, d'età di quindici o di\nsedici anni, che ancora marito non avea; l'altro era un\nfanciul piccolino che ancora non aveva uno anno, il quale la\nmadre stessa allattava.",
                                    "Alla giovane aveva posti gli occhi addosso un giovinetto\nleggiadro e piacevole e gentile uomo della nostra città, il\nquale molto usava per la contrada, e focosamente l'amava; e\nella, che d'esser da un così fatto giovane amata forte si\ngloriava, mentre di ritenerlo con piacevoli sembianti nel\nsuo amor si sforzava, di lui similmente s'innamorò; e più\nvolte per grado di ciascuna delle parti avrebbe tale amore\navuto effetto, se Pinuccio (che così avea nome il giovane)\nnon avesse schifato il biasimo della giovane e 'l suo. Ma\npur di giorno in giorno multiplicando l'ardore, venne\ndisiderio a Pinuccio di doversi pur con costei ritrovare; e\ncaddegli nel pensiero di trovar modo di dovere col padre\nalbergare, avvisando, sì come colui che la disposizion della\ncasa della giovane sapeva, che, se questo facesse, gli\npotrebbe venir fatto d'esser con lei senza avvedersene\npersona; e come nell'animo gli venne, così senza indugio\nmandò a effetto.",
                                    "Esso insieme con un suo fidato compagno chiamato Adriano,\nil quale questo amor sapeva, tolti una sera al tardi due\nronzini a vettura e postevi sù due valige, forse piene di\npaglia, di Firenze uscirono, e presa una lor volta sopra il\npian di Mugnon cavalcando pervennero essendo già notte. E di\nquindi, come se di Romagna tornassero, data la volta verso\nle case se ne vennero, e alla casa del buon uom picchiarono;\nil quale, sì come colui che molto era dimestico di ciascuno,\naperse la porta prestamente: al quale Pinuccio disse:\n“Vedi, a te conviene stanotte albergarci: noi ci credemmo\ndover potere entrare in Firenze e non ci siamo sì saputi\nstudiare, che noi non siam qui pure a così fatta ora, come\ntu vedi, giunti.”",
                                    "A cui l'oste rispose: “Pinuccio, tu sai bene come io sono\nagiato di poter così fatti uomini, come voi siete,\nalbergare; ma pur, poi che questa ora v'ha qui sopra giunti,\nné tempo ci è da potere andare altrove, io v'albergherò\nvolentieri come io potrò.”",
                                    "Ismontati adunque i due giovani e nell'alberghetto entrati,\nprimieramente i lor ronzini adagiarono e appresso, avendo\nben seco portato da cena, insieme con l'oste cenarono. Ora\nnon avea l'oste che una cameretta assai piccola, nella quale\neran tre letticelli messi come il meglio l'oste avea saputo;\nné v'era per tutto ciò tanto di spazio rimaso, essendone due\ndall'una delle facce della camera e 'l terzo di rincontro a\nquegli dall'altra, che altro che strettamente andar vi si\npotesse. Di questi tre letti fece l'oste il men cattivo\nacconciar per li due compagni e fecegli coricare; poi dopo\nalquanto, non dormendo alcun di loro come che di dormir\nmostrassero, fece l'oste nell'un de' due che rimasi erano\ncoricar la figliuola, e nell'altro s'entrò egli e la donna\nsua, la quale allato del letto dove dormiva pose la culla\nnella quale il suo piccolo figlioletto teneva.",
                                    "E essendo le cose in questa guisa disposte e Pinuccio\navendo ogni cosa veduta, dopo alquanto spazio, parendogli\nche ogni uomo adormentato fosse, pianamente levatosi se\nn'andò al letticello dove la giovane amata da lui si\ngiaceva, e miselesi a giacere allato: dalla quale, ancora\nche paurosamente il facesse, fu lietamente raccolto, e con\nessolei di quel piacere che più disideravano prendendo si\nstette. E standosi così Pinuccio con la giovane, avvenne che\nuna gatta fece certe cose cadere, le quali la donna\ndestatasi sentì; per che levatasi temendo non fosse altro,\ncosì al buio levatasi come era se n'andò là dove sentito\naveva il romore. Adriano, che a ciò non avea l'animo, per\navventura per alcuna oportunità natural si levò, alla quale\nespedire andando trovò la culla postavi dalla donna, e non\npotendo senza levarla oltre passare, presala, la levò del\nluogo dove era e posela allato al letto dove esso dormiva; e\nfornito quello per che levato s'era e tornandosene, senza\ndella culla curarsi, nel letto se n'entrò.",
                                    "La donna, avendo cerco e trovato che quello che caduto era\nnon era tal cosa, non si curò d'altramenti accender lume per\nvederlo, ma garrito alla gatta nella cameretta se ne tornò e\na tentone dirittamente al letto dove il marito dormiva se\nn'andò; ma non trovandovi la culla disse seco stessa:\n“Oimè, cattiva me, vedi quel che io faceva! in fé di Dio,\nche io me n'andava dirittamente nel letto degli osti\nmiei!”; e, fattasi un poco più avanti e trovata la culla,\nin quello letto al quale ella era allato insieme con Adriano\nsi coricò, credendosi col marito coricare. Adriano, che\nancora radormentato non era, sentendo questo la ricevette\nbene e lietamente, e senza fare altramenti motto da una\nvolta in sù caricò l'orza con gran piacer della donna.",
                                    "E così stando, temendo Pinuccio non il sonno con la sua\ngiovane il sopraprendesse, avendone quello piacer preso che\negli disiderava, per tornar nel suo letto a dormire le si\nlevò d'allato: e là venendone, trovando la culla, credette\nquello essere quel dell'oste; per che, fattosi un poco più\navanti, insieme con l'oste si coricò, il quale per la venuta\ndi Pinuccio si destò. Pinuccio, credendosi essere allato a\nAdriano, disse: “Ben ti dico che mai sì dolce cosa non fu\ncome è la Niccolosa! Al corpo di Dio, io ho avuto con lei il\nmaggior diletto che mai uomo avesse con femina, e dicoti che\nio sono andato da sei volte in suso in villa, poscia che io\nmi parti' quinci.”",
                                    "L'oste, udendo queste novelle e non piacendogli troppo,\nprima disse seco stesso: “Che diavol fa costui qui?” poi,\npiù turbato che consigliato, disse: “Pinuccio, la tua è\nstata una gran villania, e non so perché tu mi t'abbi a far\nquesto: ma per lo corpo di Dio io te ne pagherò.”",
                                    "Pinuccio, che non era il più savio giovane del mondo,\navveggendosi del suo errore, non ricorse a emendare come\nmeglio avesse potuto, ma disse: “Di che mi pagherai? che mi\npotrestù far tu?”",
                                    "La donna dell'oste, che col marito si credeva essere, disse\na Adriano: “Oimè! odi gli osti nostri che hanno non so che\nparole insieme.”",
                                    "Adriano ridendo disse: “Lasciagli far, che Idio gli metta\nin malanno: essi bever troppo iersera.”",
                                    "La donna, parendole avere udito il marito garrire e udendo\nAdriano, incontanente conobbe là dove stata era e con cui:\nper che, come savia, senza alcuna parola dire subitamente si\nlevò, e presa la culla del suo figlioletto, come che punto\nlume nella camera non si vedesse, per avviso la portò allato\nal letto dove dormiva la figliuola e con lei si coricò; e\nquasi desta fosse per lo romor del marito, il chiamò e\ndomandollo che parole egli avesse con Pinuccio; il marito\nrispose: “Non odi tu ciò ch'e' dice che ha fatto stanotte\nalla Niccolosa?”",
                                    "La donna disse: “Egli mente ben per la gola, ché con la\nNiccolosa non è egli giaciuto: ché io mi ci coricai io in\nquel punto che io non ho mai poscia potuto dormire; e tu se'\nuna bestia che gli credi. Voi bevete tanto la sera, che\nposcia sognate la notte e andate in qua e in là senza\nsentirvi e parvi far maraviglie: egli è gran peccato che voi\nnon vi fiaccate il collo! Ma che fa egli costì Pinuccio?\nperché non si sta egli nel letto suo?”",
                                    "D'altra parte Adriano, veggendo che la donna saviamente la\nsua vergogna e quella della figliuola ricopriva, disse:\n“Pinuccio, io te l'ho detto cento volte che tu non vada\nattorno, ché questo tuo vizio del levarti in sogno e di dire\nle favole che tu sogni per vere ti daranno una volta la mala\nventura: torna qua, che Dio ti dea la mala notte!”",
                                    "L'oste, udendo quello che la donna diceva e quello che\ndiceva Adriano, cominciò a creder troppo bene che Pinuccio\nsognasse: per che, presolo per la spalla, lo 'ncominciò a\ndimenare e a chiamar, dicendo: “Pinuccio, destati, tornati\nal letto tuo.”",
                                    "Pinuccio, avendo raccolto ciò che detto s'era, cominciò a\nguisa d'uom che sognasse a entrare in altri farnetichi: di\nche l'oste faceva le maggiori risa del mondo. Alla fine, pur\nsentendosi dimenare, fece sembiante di destarsi e chiamando\nAdrian disse: “E egli ancora dì, che tu mi chiami?”",
                                    "Adrian disse: “Sì, vienne qua.”",
                                    "Costui, infignendosi e mostrandosi ben sonnacchioso, al\nfine si levò d'allato all'oste e tornossi al letto con\nAdriano; e venuto il giorno e levatosi, l'oste incominciò a\nridere e a farsi beffe di lui e de' suoi sogni.",
                                    "E così d'uno in altro motto, acconci i due giovani i lor\nronzini e messe le lor valige e bevuto con l'oste, rimontati\na cavallo se ne vennero a Firenze, non meno contenti del\nmodo in che la cosa avvenuta era, che dello effetto stesso\ndella cosa. E poi appresso, trovati altri modi, Pinuccio con\nla Niccolosa si ritrovò, la quale alla madre affermava lui\nfermamente aver sognato; per la qual cosa la donna,\nricordandosi dell'abracciar d'Adriano, sola seco diceva\nd'aver vegghiato.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Talano d'Imole sogna che un lupo squarcia tutta la gola e\n'l viso alla moglie; dicele che se ne guardi; ella nol fa, e\navvienle."
                                    }
                                },
                                "p": [
                                    "Essendo la novella di Panfilo finita e l'avvedimento della\ndonna commendato da tutti, la reina a Pampinea disse che\ndicesse la sua; la quale allora cominciò:",
                                    "–Altra volta, piacevoli donne, delle verità dimostrate da'\nsogni, le quali molte scherniscono, s'è fra noi ragionato; e\nperò, come che detto ne sia, non lascerò io che con una\nnovelletta assai brieve io non vi narri quello che a una mia\nvicina, non è ancora guari, addivenne, per non crederne uno\ndi lei dal marito veduto.",
                                    "Io non so se voi vi conosceste Talano d'Imolese, uomo assai\nonorevole. Costui, avendo una giovane, chiamata Margherita,\nbella tra tutte l'altre per moglie presa, ma sopra ogni\naltra bizzarra, spiacevole e ritrosa, in tanto che a senno\ndi niuna persona voleva fare alcuna cosa, né altri far la\npoteva a suo. Il che quantunque gravissimo fosse a\ncomportare a Talano, non potendo altro fare, sel sofferiva.",
                                    "Ora avvenne una notte, essendo Talano con questa sua\nMargherita in contado a una lor possessione, dormendo egli,\ngli parve in sogno vedere la donna sua andar per un bosco\nassai bello, il quale essi non guari lontano alla lor casa\navevano; e mentre così andar la vedeva, gli parve che d'una\nparte del bosco uscisse un grande e fiero lupo, il quale\nprestamente s'avventava alla gola di costei e tiravala in\nterra e lei gridante aiuto si sforzava di tirar via; e poi\ndi bocca uscitagli, tutta la gola e 'l viso pareva l'avesse\nguasto.",
                                    "Il quale, la mattina appresso levatosi, disse alla moglie:\n“Donna, ancora che la tua ritrosia non abbia mai sofferto\nche io abbia potuto avere un buon dì con teco, pur sare' io\ndolente quando mal t'avenisse; e per ciò, se tu crederai al\nmio consiglio, tu non uscirai oggi di casa”; e domandato da\nlei del perché, ordinatamente le contò il sogno suo.",
                                    "La donna crollando il capo disse: “Chi mal ti vuol, mal ti\nsogna: tu ti fai molto di me pietoso ma tu sogni di me\nquello che tu vorresti vedere; e per certo io me ne\nguarderò, e oggi e sempre, di non farti né di questo né\nd'altro mio male mai allegro.”",
                                    "Disse allora Talano: “Io sapeva bene che tu dovevi dir\ncosì, per ciò cotal grado ha chi tigna pettina; ma credi che\nti piace: io per me il dico per bene, e ancora da capo te ne\nconsiglio che tu oggi ti stea in casa o almeno ti guardi\nd'andare nel nostro bosco.”",
                                    "La donna disse: “Bene, io il farò”, e poi seco stessa\ncominciò a dire: “Hai veduto come costui maliziosamente si\ncrede avermi messa paura d'andare oggi al bosco nostro? là\ndove egli per certo dee aver data posta a qualche cattiva, e\nnon vuole che io il vi truovi. Oh! egli avrebbe buon manicar\nco' ciechi, e io sarei bene sciocca se io nol conoscessi e\nse io il credessi! Ma per certo e' non gli verrà fatto: e'\nconvien pur che io vegga, se io vi dovessi star tutto dì,\nche mercatantia debba esser questa che egli oggi far\nvuole.”",
                                    "E come questo ebbe detto, uscito il marito d'una parte\ndella casa, e ella uscì dall'altra; e come più nascosamente\npoté, senza alcuno indugio se n'andò nel bosco e in quello,\nnella più folta parte che v'era, si nascose, stando attenta\ne guardando or qua or là se alcuna persona venir vedesse. E\nmentre in questa guisa stava senza alcun sospetto di lupo, e\necco vicino a lei uscir d'una macchia folta un lupo grande e\nterribile: né poté ella, poi che veduto l'ebbe, appena dire\n“Domine, aiutami!” che il lupo le si fu avventato alla\ngola, e presala forte la cominciò a portar via come se stata\nfosse un piccolo agnelletto. Essa non poteva gridare, sì\naveva la gola stretta, né in altra maniera aiutarsi; per\nche, portandosenela il lupo, senza fallo strangolata\nl'avrebbe, se in certi pastori non si fosse scontrato, li\nquali sgridandolo a lasciarla il costrinsero; e essa misera\ne cattiva, da' pastori riconosciuta e a casa portatane, dopo\nlungo studio da' medici fu guerita, ma non sì che tutta la\ngola e una parte del viso non avesse per sì fatta maniera\nguasta, che, dove prima era bella, non paresse poi sempre\nsozzissima e contrafatta. Laonde ella, vergognandosi\nd'apparire dove veduta fosse, assai volte miseramente pianse\nla sua ritrosia e il non avere, in quello che niente le\ncostava, al vero sogno del marito voluta dar fede.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Biondello fa una beffa a Ciacco d'un desinare, della quale\nCiacco cautamente si vendica faccendo lui sconciamente\nbattere."
                                    }
                                },
                                "p": [
                                    "Universalmente ciascuno della lieta compagnia disse quel\nche Talano veduto aveva dormendo non essere stato sogno ma\nvisione, sì a punto, senza alcuna cosa mancarne, era\navvenuto. Ma tacendo ciascuno, impose la reina alla Lauretta\nche seguitasse; la qual disse:",
                                    "–Come costoro, savissime donne, che oggi davanti da me\nhanno parlato, quasi tutti da alcuna cosa già detta mossi\nsono stati a ragionare, così me muove la rigida vendetta,\nieri raccontata da Pampinea, che fé lo scolare, a dover dire\nd'una assai grave a colui che la sostenne, quantunque non\nfosse per ciò tanto fiera.",
                                    "E per ciò dico che essendo in Firenze uno da tutti chiamato\nCiacco, uomo ghiottissimo quanto alcuno altro fosse giammai,\ne non potendo la sua possibilità sostener le spese che la\nsua ghiottornia richiedea, essendo per altro assai costumato\ne tutto pieno di belli e di piacevoli motti, si diede a\nessere non del tutto uom di corte ma morditore e a usare con\ncoloro che ricchi erano e di mangiar delle buone cose si\ndilettavano; e con questi a desinare e a cena, ancor che\nchiamato non fosse ogni volta, andava assai sovente. Era\nsimilmente in quei tempi in Firenze uno il quale era\nchiamato Biondello, piccoletto della persona, leggiadro\nmolto e più pulito che una mosca, con sua cuffia in capo,\ncon una zazzerina bionda e per punto senza un capel torto\navervi, il quale quello medesimo mestiere usava che Ciacco.",
                                    "Il quale essendo una mattina di quaresima andato là dove il\npesce si vende e comperando due grossissime lamprede per\nmesser Vieri de' Cerchi, fu veduto da Ciacco; il quale\navvicinatosi a Biondello disse: “Che vuol dir questo?”",
                                    "A cui Biondel rispose: “Iersera ne furon mandate tre altre\ntroppo più belle che queste non sono e uno storione a messer\nCorso Donati, le quali non bastandogli per voler dar\nmangiare a certi gentili uomini, m'ha fatte comperare\nquest'altre due: non vi verrai tu?”",
                                    "Rispose Ciacco: “Ben sai che io vi verrò.”",
                                    "E quando tempo gli parve, a casa messer Corso se ne andò e\ntrovollo con alcuni suoi vicini che ancora non era andato a\ndesinare; al quale egli, essendo da lui domandato che\nandasse faccendo, rispose: “Messere, io vengo a desinar con\nvoi e con la vostra brigata.”",
                                    "A cui messer Corso disse: “Tu sie 'l ben venuto: e per ciò\nche egli è tempo, andianne.”",
                                    "Postisi adunque a tavola, primieramente ebbero del cece e\ndella sorra, e appresso del pesce d'Arno fritto, senza più.\nCiacco, accortosi dello 'nganno di Biondello e in sé non\npoco turbatosene, propose di dovernel pagare; né passar\nmolti dì che egli in lui si scontrò, il qual già molti aveva\nfatti rider di questa beffa. Biondello, vedutolo, il salutò\ne ridendo il domandò chenti fossero state le lamprede di\nmesser Corso; a cui Ciacco rispondendo disse: “ Avanti che\notto giorni passino tu il saprai molto meglio dir di me.”",
                                    "E senza mettere indugio al fatto, partitosi da Biondello,\ncon un saccente barattier si convenne del prezzo; e datogli\nun bottaccio di vetro il menò vicino della loggia de'\nCavicciuli e mostrogli in quella un cavaliere chiamato\nmesser Filippo Argenti, uom grande e nerboruto e forte,\nsdegnoso, iracundo e bizzarro più che altro, e dissegli:\n“Tu te n'andrai a lui con questo fiasco in mano e dira'gli\ncosì: ‘Messere, a voi mi manda Biondello, e mandavi pregando\nche vi piaccia d'arubinargli questo fiasco del vostro buon\nvin vermiglio, ch'e' si vuole alquanto sollazzar con suoi\nzanzeri’; e sta bene accorto che egli non ti ponesse le mani\naddosso, per ciò che egli ti darebbe il mal dì, e avresti\nguasti i fatti miei.”",
                                    "Disse il barattiere: “Ho io a dire altro?”",
                                    "Disse Ciacco: “No, va pure; e come tu hai questo detto,\ntorna qui a me col fiasco, e io ti pagherò.”",
                                    "Mossosi adunque il barattiere fece a messer Filippo\nl'ambasciata. Messer Filippo, udito costui, come colui che\npiccola levatura avea, avvisando che Biondello, il quale\negli conosceva, si facesse beffe di lui, tutto tinto nel\nviso dicendo: “Che ‘arrubinatemi’ e che ‘zanzeri’ son\nquesti? che nel malanno metta Idio te e lui!” si levò in\npiè e distese il braccio per pigliar con la mano il\nbarattiere; ma il barattiere, come colui che attento stava,\nfu presto e fuggì via e per altra parte ritornò a Ciacco, il\nquale ogni cosa veduta avea, e dissegli ciò che messer\nFilippo aveva detto.",
                                    "Ciacco contento pagò il barattiere, e non riposò mai che\negli ebbe ritrovato Biondello, al quale egli disse: “Fostù\na questa pezza dalla loggia de' Cavicciuli?”",
                                    "Rispose Biondello: “Mai no; perché me ne domandi tu?”",
                                    "Disse Ciacco: “Per ciò che io ti so dire che messer\nFilippo ti fa cercare, non so quel ch'e' si vuole.”",
                                    "Disse allora Biondello: “Bene, io vo verso là, io gli farò\nmotto.”",
                                    "Partitosi Biondello, Ciacco gli andò appresso per vedere\ncome il fatto andasse. Messer Filippo, non avendo potuto\ngiugnere il barattiere, era rimaso fieramente turbato e\ntutto in se medesimo si rodea, non potendo dalle parole\ndette dal barattiere cosa del mondo trarre altro, se non che\nBiondello, a instanzia di cui che sia, si facesse beffe di\nlui; e in questo che egli così si rodeva, e Biondel venne.\nIl quale come egli vide, fattoglisi incontro, gli diè nel\nviso un gran punzone.",
                                    "“Oimè! messer, “ disse Biondel “che è questo?”",
                                    "Messer Filippo, presolo per li capelli e stracciatagli la\ncuffia in capo e gittato il cappuccio per terra e dandogli\ntuttavia forte, diceva: “Traditore, tu il vedrai bene ciò\nche questo è: che ‘arrubinatemi’ e che ‘zanzari’ mi mandi tu\ndicendo a me? paioti io fanciullo da dovere essere\nuccellato?”",
                                    "E così dicendo con le pugna, le quali aveva che parevan di\nferro, tutto il viso gli ruppe né gli lasciò in capo capello\nche ben gli volesse; e, convoltolo per lo fango, tutti i\npanni indosso gli stracciò; e sì a questo fatto si studiava,\nche pure una volta dalla prima innanzi non gli poté\nBiondello dire una parola né domandare perché questo gli\nfacesse. Aveva egli bene inteso dello ‘arrubinatemi’ e de'\n‘zanzeri’, ma non sapeva che ciò si volesse dire. Alla fine,\navendol messer Filippo ben battuto e essendogli molti\ndintorno, alla maggior fatica del mondo gliele trasser di\nmano così rabbuffato e malconcio com'era; e dissergli perché\nmesser Filippo questo avea fatto, riprendendolo di ciò che\nmandato gli aveva dicendo, e dicendogli che egli doveva bene\noggimai cognoscere messer Filippo e che egli non era uomo da\nmotteggiar con lui. Biondello piagnendo si scusava e diceva\nche mai a messer Filippo non aveva mandato per vino; ma poi\nche un poco si fu rimesso in assetto, tristo e dolente se ne\ntornò a casa, avvisando questa essere stata opera di Ciacco.",
                                    "E poi che dopo molti dì, partiti i lividori del viso,\ncominciò di casa a uscire, avvenne che Ciacco il trovò e\nridendo il domandò: “Biondello, chente ti parve il vino di\nmesser Filippo?”",
                                    "Rispose Biondello: “Tali fosser parute a te le lamprede di\nmesser Corso!”",
                                    "Allora disse Ciacco: “A te sta oramai: qualora tu mi\nvuogli così ben dare da mangiare come facesti, io darò a te\ncosì ben da ber come avesti.”",
                                    "Biondello, che conosceva che contro a Ciacco egli poteva\npiù aver mala voglia che opera, pregò Idio della pace sua e\nda indi innanzi si guardò di mai più beffarlo.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Due giovani domandan consiglio a Salamone, l'uno come\npossa essere amato, l'altro come gastigare debba la moglie\nritrosa: all'un risponde che ami e all'altro che vada al\nPonte all'Oca."
                                    }
                                },
                                "p": [
                                    "Niuno altro che la reina, volendo il privilegio servare a\nDioneo, restava a dover novellare; la qual, poi che le donne\nebbero assai riso dello sventurato Biondello, lieta cominciò\ncosì a parlare:",
                                    "–Amabili donne, se con sana mente sarà riguardato l'ordine\ndelle cose, assai leggermente si conoscerà tutta la\nuniversal moltitudine delle femine dalla natura e da'\ncostumi e dalle leggi essere agli uomini sottomessa e\nsecondo la discrezione di quegli convenirsi reggere e\ngovernare, e però, a ciascuna che quiete, consolazione e\nriposo vuole con quegli uomini avere a' quali s'appartiene,\ndee essere umile, paziente e ubidente oltre all'essere\nonesta, il che è sommo e spezial tesoro di ciascuna savia. E\nquando a questo le leggi, le quali il ben comune riguardano\nin tutte le cose, non ci ammaestrassono, e l'usanza, o\ncostume che vogliamo dire, le cui forze son grandissime e\nreverende, la natura assai apertamente cel mostra, la quale\nci ha fatte ne' corpi dilicate e morbide, negli animi timide\ne paurose, nelle menti benigne e pietose, e hacci date le\ncorporali forze leggieri, le voci piacevoli e i movimenti\nde' membri soavi: cose tutte testificanti noi avere\ndell'altrui governo bisogno. E chi ha bisogno d'essere\naiutato e governato, ogni ragion vuol lui dovere essere\nobediente e subgetto e reverente al governator suo: e cui\nabbiam noi governatori e aiutatori se non gli uomini? Dunque\nagli uomini dobbiamo, sommamente onorandoli, soggiacere; e\nqual da questo si parte, estimo che degnissima sia non\nsolamente di riprension grave ma d'aspro gastigamento. E a\ncosì fatta considerazione, come che altra volta avuta\nl'abbia, pur poco fa mi ricondusse ciò che Pampinea della\nritrosa moglie di Talano raccontò, alla quale Idio quello\ngastigamento mandò che il marito dare non aveva saputo; e\nper ciò nel mio giudicio cape tutte quelle esser degne, come\ngià dissi, di rigido e aspro gastigamento che dall'esser\npiacevoli, benivole e pieghevoli, come la natura, l'usanza e\nle leggi voglion, si partono. Per che m'agrada di\nraccontarvi un consiglio renduto da Salomone, sì come utile\nmedicina a guerire quelle che così son fatte da cotal male;\nil quale niuna che di tal medicina degna non sia reputi ciò\nesser detto per lei, come che gli uomini un cotal proverbio\nusino: “Buon cavallo e mal cavallo vuole sprone, e buona\nfemina e mala femina vuol bastone”. Le quali parole chi\nvolesse sollazzevolemente interpretare, di leggier si\nconcederebbe da tutte così esser vero; ma pur vogliendole\nmoralmente intendere, dico che è da concedere. Son\nnaturalmente le femine tutte labili e inchinevoli, e per ciò\na correggere la iniquità di quelle che troppo fuori de'\ntermini posti loro si lasciano andare si conviene il baston\nche le punisca; e a sostentar la vertù dell'altre, ché\ntrascorrer non si lascino, si conviene il bastone che le\nsostenga e che le spaventi. Ma lasciando ora stare il\npredicare, a quel venendo che di dire ho nell'animo, dico.",
                                    "Che essendo già quasi per tutto il mondo l'altissima fama\ndel miracoloso senno di Salamone discorsa per l'universo e\nil suo esser di quello liberalissimo mostratore a chiunque\nper esperienza ne voleva certezza, molti di diverse parti\ndel mondo a lui per loro strettissimi e ardui bisogni\nconcorrevano per consiglio; e tra gli altri che a ciò\nandavano, si partì un giovane, il cui nome fu Melisso,\nnobile e ricco molto, della città di Laiazzo, là onde egli\nera e dove egli abitava. E verso Ierusalem cavalcando,\navvenne che uscendo d'Antiocia con un altro giovane chiamato\nGiosefo, il qual quel medesimo cammin teneva che faceva\nesso, cavalcò per alquanto spazio; e, come costume è de'\ncamminanti, con lui cominciò a entrare in ragionamenti.\nAvendo Melisso già da Giosefo di sua condizione e donde\nfosse saputo, dove egli andasse e perché il domandò; al\nquale Giosefo disse che a Salamone andava per aver consiglio\nda lui che via tener dovesse con una sua moglie più che\naltra femina ritrosa e perversa, la quale egli né con\nprieghi né con lusinghe né in alcuna altra guisa dalle sue\nritrosie ritrar poteva; e appresso lui similmente donde\nfosse e dove andasse e perché domandò.",
                                    "Al quale Melisso rispose: “Io son di Laiazzo, e sì come tu\nhai una disgrazia, così n'ho io un'altra; io son ricco\ngiovane e spendo il mio in metter tavola e onorare i miei\ncittadini, e è nuova e strana cosa a pensare che per tutto\nquesto io non posso trovare uomo che ben mi voglia; e per\nciò io vado dove tu vai, per aver consiglio come addivenir\npossa che io amato sia.”",
                                    "Camminarono adunque i due compagni insieme, e in Ierusalem\npervenuti, per introdotto d'un de' baroni di Salomone,\ndavanti dal lui furon messi; al quale brievemente Melisso\ndisse la sua bisogna; a cui Salamone rispose: “Ama.”",
                                    "E detto questo, prestamente Melisso fu messo fuori, e\nGiosefo disse quello per che v'era; al quale Salamone nulla\naltro rispose se non: “Va al Ponte all'Oca”; il che detto,\nsimilmente Giosefo fu senza indugio dalla presenza del re\nlevato, e ritrovò Melisso il quale l'aspettava e dissegli\nciò che per risposta aveva avuto.",
                                    "Li quali, a queste parole pensando e non potendo d'esse\ncomprendere né intendimento né frutto alcuno per la loro\nbisogna, quasi scornati a ritornarsi indietro entrarono in\ncammino. E poi che alquante giornate camminati furono,\npervennero a un fiume sopra il quale era un bel ponte; e per\nciò che una gran carovana di some sopra muli e sopra cavalli\npassavano, gli convenne sofferir di passar tanto che quelle\npassate fossero. E essendo già quasi che tutte passate, per\nventura v'ebbe un mulo il quale adombrò, sì come sovente gli\nveggiam fare, né volea per alcuna maniera avanti passare:\nper la qual cosa un mulattiere, presa una stecca, prima\nassai temperatamente lo 'ncominciò a battere perché 'l\npassasse. Ma il mulo, ora da questa parte della via e ora da\nquella attraversandosi e talvolta indietro tornando, per\nniun partito passar volea: per la qual cosa il mulattiere\noltre modo adirato gl'incominciò con la stecca a dare i\nmaggior colpi del mondo, ora nella testa e ora ne' fianchi e\nora sopra la groppa; ma tutto era nulla.",
                                    "Per che Melisso e Giosefo, li quali questa cosa stavano a\nvedere, sovente dicevano al mulattiere: “Deh, cattivo, che\nfarai? vuoil tu uccidere? perché non t'ingegni tu di menarlo\nbene e pianamente? Egli verrà più tosto che a bastonarlo\ncome tu fai.”",
                                    "A' quali il mulattier rispose: “Voi conoscete i vostri\ncavalli, e io conosco il mio mulo: lasciate far me con\nlui”; e questo detto rincominciò a bastonarlo, e tante\nd'una parte e d'altra ne gli diè, che il mulo passò avanti,\nsì che il mulattiere vinse la pruova.",
                                    "Essendo adunque i due giovani per partirsi, domandò Giosefo\nun buono uomo, il quale a capo del ponte sedeva, come quivi\nsi chiamasse; al quale il buono uomo rispose: “Messer, qui\nsi chiama il Ponte all'Oca.”",
                                    "Il che come Giosefo ebbe udito, così si ricordò delle\nparole di Salamone e disse verso Melisso: “Or ti dico io,\ncompagno, che il consiglio datomi da Salamone potrebbe esser\nbuono e vero, per ciò che assai manifestamente conosco che\nio non sapeva battere la donna mia: ma questo mulattiere\nm'ha mostrato quello che io abbia a fare.”",
                                    "Quindi, dopo alquanti dì divenuti a Antiocia, ritenne\nGiosefo Melisso seco a riposarsi alcun dì; e essendo assai\nferialmente dalla donna ricevuto, le disse che così facesse\nfar da cena come Melisso divisasse; il quale, poi vide che a\nGiosefo piaceva, in poche parole se ne dilivrò. La donna, sì\ncome per lo passato era usata, non come Melisso divisato\navea, ma quasi tutto il contrario fece.",
                                    "Il che Giosefo vedendo, turbato disse: “Non ti fu egli\ndetto in che maniera tu facessi questa cena fare?”",
                                    "La donna, rivoltasi con orgoglio, disse: “Ora che vuol dir\nquesto? deh! ché non ceni, se tu vuoi cenare? Se mi fu detto\naltramenti, a me parve da far così; se ti piace, sì ti\npiaccia; se non, sì te ne sta.”",
                                    "Maravigliossi Melisso della risposta della donna e\nbiasimolla assai: Giosefo, udendo questo, disse: “Donna,\nancor se' tu quel che tu suogli, ma credimi che io ti farò\nmutar modo”; e a Melisso rivolto disse: “Amico, tosto\nvedremo chente sia stato il consiglio di Salamone; ma io ti\npriego non ti sia grave lo stare a vedere e di reputare per\nun giuco quello che io farò. E acciò che tu non\nm'impedischi, ricorditi della risposta che ci fece il\nmulattiere quando del suo mulo c'increbbe.”",
                                    "Al quale Melisso disse: “Io sono in casa tua, dove dal tuo\npiacere io non intendo di mutarmi.”",
                                    "Giosefo, trovato un baston tondo d'un querciuolo giovane,\nse n'andò in camera, dove la donna, per istizza da tavola\nlevatasi, brontolando se n'era andata; e presala per le\ntrecce, la si gittò a' piedi e cominciolla fieramente a\nbattere con questo bastone. La donna cominciò prima a\ngridare e poi a minacciare; ma veggendo che per tutto ciò\nGiosefo non ristava, già tutta rotta cominciò a chieder\nmercé per Dio che egli non l'uccidesse, dicendo oltre a ciò\ndi mai dal suo piacer non partirsi. Giosefo per tutto questo\nnon rifinava, anzi con più furia l'una volta che l'altra, or\nper lo costato, ora per l'anche e ora su per le spalle\nbattendola forte, l'andava le costure ritrovando, né prima\nristette che egli fu stanco: e in brieve niuno osso né\nalcuna parte rimase nel dosso della buona donna, che\nmacerata non fosse. E questo fatto, ne venne a Melisso e\ndissegli: “Doman vedrem che pruova avrà fatto il consiglio\ndel «Va al Ponte all'Oca»”; e riposatosi alquanto e poi\nlavatesi le mani, con Melisso cenò, e quando fu tempo\ns'andarono a diposare.",
                                    "La donna cattivella a gran fatica si levò di terra e in su\nil letto si gittò, dove, come poté il meglio, riposatasi, la\nmattina vegnente per tempissimo levatasi fé domandar Giosefo\nquello che voleva si facesse da desinare. Egli, di ciò\ninsieme ridendosi con Melisso, il divisò; e poi, quando fu\nora, tornati, ottimamente ogni cosa e secondo l'ordine dato\ntrovaron fatta: per la qual cosa il consiglio prima da lor\nmale inteso sommamente lodarono.",
                                    "E dopo alquanti dì partitosi Melisso da Giosefo e tornato a\ncasa sua, a alcun, che savio uomo era, disse ciò che da\nSalamone avuto avea; il quale gli disse: “Niuno più vero\nconsiglio né migliore ti potea dare. Tu sai che tu non ami\npersona, e gli onori e' servigi li quali tu fai, gli fai non\nper amore che tu a alcun porti ma per pompa. Ama adunque,\ncome Salamon ti disse, e sarai amato.”",
                                    "Così adunque fu gastigata la ritrosa, e il giovane amando\nfu amato.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Donno Gianni a instanzia di compar Pietro fa lo\n'ncantesimo per far diventar la moglie una cavalla; e quando\nviene a appiccar la coda, compar Pietro dicendo che non vi\nvoleva coda guasta tutto lo 'ncantamento."
                                    }
                                },
                                "p": [
                                    "Questa novella dalla reina detta diede un poco da mormorare\nalle donne e da ridere a' giovani. Ma poi che ristate\nfurono, Dioneo così cominciò a parlare:",
                                    "–Leggiadre donne, infra molte bianche colombe agiugne più\ndi bellezza un nero corvo che non farebbe un candido cigno;\ne così tra molti savi alcuna volta un men savio è non\nsolamente accrescere splendore e bellezza alla loro\nmaturità, ma ancora diletto e sollazzo. Per la qual cosa,\nessendo voi tutte discretissime e moderate, io, il quale\nsento anzi dello scemo che no, faccendo la vostra virtù più\nlucente col mio difetto più vi debbo esser caro che se con\npiù valore quella facessi divenire più oscura; e per\nconseguente più largo arbitrio debbo avere in dimostrarvi\ntal qual io sono, e più pazientemente dee da voi esser\nsostenuto, che non dovrebbe se io più savio fossi, quel\ndicendo che io dirò. Dirovvi adunque una novella non troppo\nlunga, nella quale comprenderete quanto diligentemente si\nconvengano observare le cose imposte da coloro che alcuna\ncosa per forza d'incantamento fanno e quanto piccol fallo in\nquelle commesso ogni cosa guasti dallo 'ncantator fatta.",
                                    "L'altr'anno fu a Barletta un prete, chiamato donno Gianni\ndi Barolo, il qual, per ciò che povera chiesa aveva, per\nsostentar la vita sua con una cavalla cominciò a portar\nmercatantia in qua e in là per le fiere di Puglia e a\ncomperare e a vendere. E così andando, prese stretta\ndimestichezza con uno che si chiamava Pietro da Tresanti,\nche quello medesimo mestiero con un suo asino faceva; e in\nsegno d'amorevolezza e d'amistà, alla guisa pugliese, nol\nchiamava se non compar Pietro; e quante volte in Barletta\narrivava, sempre alla chiesa sua nel menava e quivi il\nteneva seco a albergo e come poteva l'onorava.",
                                    "Compar Pietro d'altra parte, essendo poverissimo e avendo\nuna piccola casetta in Tresanti appena bastevole a lui e a\nuna sua giovane e bella moglie e all'asino suo, quante volte\ndonno Gianni in Tresanti capitava tante sel menava a casa, e\ncome poteva, in riconoscimento che da lui in Barletta\nriceveva, l'onorava. Ma pure al fatto dell'albergo, non\navendo compar Pietro se non un piccol letticello nel quale\ncon la sua bella moglie dormiva, onorar nol poteva come\nvoleva, ma conveniva che, essendo in una sua stalletta\nallato all'asino suo allogata la cavalla di donno Gianni,\nche egli allato a lei sopra alquanto di paglia si giacesse.\nLa donna, sappiendo l'onor che il prete faceva al marito a\nBarletta, era più volte, quando il prete vi veniva,\nvolutasene andare a dormire con una sua vicina, che aveva\nnome Zita Carapresa di Giudice Leo, acciò che il prete col\nmarito dormisse nel letto, e avevalo molte volte al prete\ndetto, ma egli non aveva mai voluto.",
                                    "E tra l'altre volte, una le disse: “Comar Gemmata, non ti\ntribolar di me, ché io sto bene, per ciò che quando mi piace\nio fo questa cavalla diventare una bella zitella e stommi\ncon essa, e poi, quando voglio, la fo diventar cavalla; e\nper ciò non mi partirei da lei.”",
                                    "La giovane si maravigliò e credettelo e al marito il disse,\nagiugnendo: “Se egli è così tuo come tu di', ché non ti fai\ntu insegnare quello incantesimo, che tu possa far cavalla di\nme e fare i fatti tuoi con l'asino e con la cavalla, e\nguadagneremo due cotanti? E quando a casa fossimo tornati,\nmi potresti rifar femina come io sono.”",
                                    "Compar Pietro, che era anzi grossetto uom che no, credette\nquesto fatto e accordossi al consiglio e, come meglio seppe,\ncominciò a sollicitar donno Gianni che questa cosa gli\ndovesse insegnare; donno Gianni s'ingegnò assai di trarre\ncostui di questa sciocchezza, ma pur non potendo disse:\n“Ecco, poi che voi pur volete, domattina ci leveremo, come\nnoi sogliamo, anzi dì e io vi mosterrò come si fa. E il vero\nche quello che più è malagevole in questa cosa si è\nl'apiccar la coda, come tu vedrai.”",
                                    "Compar Pietro e comar Gemmata, a pena avendo la notte\ndormito con tanto desidero questo fatto aspettavano, come\nvicino a dì fu, si levarono e chiamarono donno Gianni, il\nquale, in camiscia levatosi, venne nella cameretta di compar\nPietro e disse: “Io non so al mondo persona a cui io questo\nfacessi se non a voi, e per ciò, poi che vi pur piace, io il\nfarò: vero è che far vi conviene quello che io vi dirò, se\nvoi volete che venga fatto.”",
                                    "Costor dissero di far ciò che egli dicesse: per che donno\nGianni, preso un lume, il pose in mano a compar Pietro e\ndissegli: “Guata ben com'io farò, e che tu tenghi bene a\nmente come io dirò; e guardati, quanto tu hai caro di non\nguastare ogni cosa, che, per cosa che tu oda o veggia, tu\nnon dica una parola sola; e priega Iddio che la coda\ns'appichi bene.”",
                                    "Compar Pietro, preso il lume, disse che ben lo farebbe.",
                                    "Appresso donno Gianni fece spogliare ignudanata comar\nGemmata e fecela stare con le mani e co' piedi in terra a\nguisa che stanno le cavalle, ammaestrandola similmente che\ndi cosa che avvenisse motto non facesse; e con le mani\ncominciandole a toccare il viso e la testa cominciò a dire:\n“Questa sia bella testa di cavalla”; e toccandole i\ncapelli disse: “Questi sieno belli crini di cavalla”; e\npoi toccandole le braccia disse: “E queste sieno belle\ngambe e belli piedi di cavalla”; poi toccandole il petto e\ntrovandolo sodo e tondo, risvegliandosi tale che non era\nchiamato e sù levandosi, disse: “E questo sia bel petto di\ncavalla”; e così fece alla schiena e al ventre e alle\ngroppe e alle cosce e alle gambe; e ultimamente, niuna cosa\nrestandogli a fare se non la coda, levata la camiscia e\npreso il pivuolo col quale egli piantava gli uomini e\nprestamente nel solco per ciò fatto messolo, disse: “E\nquesta sia bella coda di cavalla.”",
                                    "Compar Pietro, che attentamente infino allora aveva ogni\ncosa guardata, veggendo questa ultima e non parendonegli\nbene disse: “O donno Gianni, io non vi voglio coda, io non\nvi voglio coda!”",
                                    "Era già l'umido radicale per lo quale tutte le piante\ns'appiccano venuto, quando donno Gianni tiratolo indietro\ndisse: “Oimè, compar Pietro, che hai tu fatto? non ti\ndiss'io che tu non facessi motto di cosa che tu vedessi? La\ncavalla era per esser fatta, ma tu favellando hai guasta\nogni cosa, né più ci ha modo da poterla rifare oggimai.”",
                                    "Compar Pietro disse: “Bene sta, io non vi voleva quella\ncoda io: perché non diciavate voi a me: ‘Falla tu’? e anche\nl'appiccavate troppo bassa.”",
                                    "Disse donno Gianni: “Perché tu non l'avresti per la prima\nvolta saputa appiccar sì com'io.”",
                                    "La giovane, queste parole udendo, levatasi in piè di buona\nfé disse al marito: “Bestia che tu se', perché hai tu\nguasti li tuoi fatti e' miei? qual cavalla vedestù mai senza\ncoda? Se m'aiuti Dio, tu se' povero, ma egli sarebbe mercé\nche tu fossi molto più.”",
                                    "Non avendo adunque più modo a dover fare della giovane\ncavalla, per le parole che dette avea compar Pietro, ella\ndolente e malinconosa si rivestì, e compar Pietro con uno\nasino, come usato era, attese a fare il suo mestiero antico;\ne con donno Gianni insieme n'andò alla fiera di Bitonto né\nmai più di tal servigio il richiese.–"
                                ]
                            },
                            {
                                "@n": "Conclusione",
                                "p": [
                                    "Quanto di questa novella si ridesse, meglio dalle donne\nintesa che Dioneo non voleva, colei sel pensi che ancora ne\nriderà. Ma essendo le novelle finite e il sole già\ncominciando a intiepidire, e la reina conoscendo il fine\ndella sua signoria esser venuto, in piè levatasi e trattasi\nla corona, quella in capo mise a Panfilo, il quale solo di\ncosì fatto onore restava a onorare, e sorridendo disse:–\nSignor mio, gran carico ti resta, sì come è l'avere il mio\ndifetto e degli altri che il luogo hanno tenuto che tu\ntieni, essendo tu l'ultimo, a emendare: di che Idio ti\npresti grazia, come a me l'ha prestato di farti re.–",
                                    "Panfilo, lietamente l'onor ricevuto, rispose:–La vostra\nvirtù e degli altri miei subditi farà sì, che io, come gli\naltri sono stati, sarò da lodare–; e secondo il costume de'\nsuoi predecessori col siniscalco delle cose oportune avendo\ndisposto, alle donne aspettanti si rivolse e disse:–\nInnamorate donne, la discrezion d'Emilia, nostra reina stata\nquesto giorno, per dare alcun riposo alle vostre forze\narbitrio vi diè di ragionare ciò che più vi piacesse; per\nche, già riposati essendo, giudico che sia bene il ritornare\nalla legge usata, e per ciò voglio che domane ciascuna di\nvoi pensi di ragionare sopra questo, cioè: di chi\nliberalmente o vero magnificamente alcuna cosa operasse\nintorno a' fatti d'amore o d'altra cosa. Queste cose e\ndicendo e faccendo senza alcun dubbio gli animi vostri ben\ndisposti a valorosamente adoperare accenderà: ché la vita\nnostra, che altro che brieve esser non può nel mortal corpo,\nsi perpetuerà nella laudevole fama; il che ciascuno che al\nventre solamente, a guisa che le bestie fanno, non serve,\ndee non solamente desiderare ma con ogni studio cercare e\noperare.–",
                                    "La tema piacque alla lieta brigata, la quale con licenzia\ndel nuovo re tutta levatasi da sedere, agli usati diletti si\ndiede, ciascuno secondo quello a che più dal desidero era\ntirato; e così fecero insino all'ora della cena. Alla quale\ncon festa venuti, e serviti diligentemente e con ordine,\ndopo la fine di quella si levarono a' balli costumati, e\nforse mille canzonette più sollazzevoli di parole che di\ncanto maestrevoli avendo cantate, comandò il re a Neifile\nche una ne cantasse a suo nome; la quale con voce chiara e\nlieta così piacevolemente e senza indugio incominciò:",
                                    "Assai fu e dal re e da tutte le donne comendata la\ncanzonetta di Neifile; appresso alla quale, per ciò che già\nmolta notte andata n'era, comandò il re che ciascuno per\ninfino al giorno s'andasse a riposare."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "Io mi son giovinetta, e volentieri",
                                                "m'allegro e canto en la stagion novella,",
                                                "merzé d'amore e de' dolci pensieri."
                                            ]
                                        },
                                        {
                                            "l": [
                                                "Io vo pe' verdi prati riguardando",
                                                "i bianchi fiori e' gialli e i vermigli,",
                                                "le rose in su le spini e' bianchi gigli,",
                                                "e tutti quanti gli vo somigliando",
                                                "al viso di colui che me amando",
                                                "ha presa e terrà sempre, come quella",
                                                "ch'altro non ha in disio che' suoi piaceri."
                                            ]
                                        },
                                        {
                                            "l": [
                                                "De' quai quand'io ne truovo alcun che sia,",
                                                "al mio parer, ben simile di lui,",
                                                "il colgo e bascio e parlomi con lui:",
                                                "e com'io so, così l'anima mia",
                                                "tututta gli apro e ciò che 'l cor disia:",
                                                "quindi con altri il metto in ghirlandella",
                                                "legato co' miei crin biondi e leggieri."
                                            ]
                                        },
                                        {
                                            "l": [
                                                "E quel piacer che di natura il fiore",
                                                "agli occhi porge, quel simil mel dona",
                                                "che s'io vedessi la propia persona",
                                                "che m'ha accesa del suo dolce amore:",
                                                "quel che mi faccia più il suo odore",
                                                "esprimer nol potrei con la favella,",
                                                "ma i sospir ne son testimon veri."
                                            ]
                                        },
                                        {
                                            "l": [
                                                "Li quai non escon già mai del mio petto,",
                                                "come dell'altre donne, aspri né gravi,",
                                                "ma se ne vengon fuor caldi e soavi",
                                                "e al mio amor sen vanno nel conspetto:",
                                                "il qual, come gli sente, a dar diletto",
                                                "di sé a me si move e viene in quella",
                                                "ch'i' son per dir: «Deh! vien, ch'i' non disperi.»"
                                            ]
                                        }
                                    ]
                                }
                            }
                        ]
                    },
                    {
                        "@n": "Decima giornata",
                        "argument": {
                            "p": "FINISCE LA NONA GIORNATA DEL DECAMERON: INCOMINCIA LA DECIMA\nE ULTIMA, NELLA QUALE, SOTTO IL REGGIMENTO DI PANFILO, SI RAGIONA DI CHI LIBERALMENTE O VERO MAGNIFICAMENTE ALCUNA COSA OPERASSE INTORNO A' FATTI D'AMORE O D'ALTRA COSA."
                        },
                        "div2": [
                            {
                                "@n": "Introduzione",
                                "p": "Ancora eran vermigli certi nuvoletti nell'occidente,\nessendo già quegli dello oriente nelle loro estremità simili\na oro lucentissimi divenuti per li solari raggi che molto\nloro avvicinandosi li ferieno, quando Panfilo, levatosi, le\ndonne e' suoi compagni fece chiamare. E venuti tutti, con\nloro insieme diliberato del dove andar potessero al lor\ndiletto, con lento passo si mise innanzi accompagnato da\nFilomena e da Fiammetta, tutti gli altri apresso\nseguendogli; e molte cose della loro futura vita insieme\nparlando e dicendo e rispondendo, per lungo spazio s'andaron\ndiportando; e data una volta assai lunga, cominciando il\nsole già troppo a riscaldare, al palagio si ritornarono. E\nquivi dintorno alla chiara fonte, fatti risciacquare i\nbicchieri, chi volle alquanto bevve, e poi fra le piacevoli\nombre del giardino infino a ora di mangiare s'andarono\nsollazzando. E poi ch'ebber mangiato e dormito, come far\nsoleano, dove al re piacque si ragunarono, e quivi il primo\nragionamento comandò il re a Neifile; la quale lietamente\ncosì cominciò."
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "1"
                                    }
                                },
                                "argument": {
                                    "p": {
                                        "emph": "Un cavaliere serve al re di Spagna; pargli male esser\nguiderdonato, per che il re con esperienzia certissima gli\nmostra non esser colpa di lui ma della sua malvagia fortuna,\naltamente donandogli poi."
                                    }
                                },
                                "p": [
                                    "–Grandissima grazia, onorabili donne, reputar mi debbo che\nil nostro re me a tanta cosa, come è a raccontar della\nmagnificenzia, m'abbia preposta: la quale, come il sole è di\ntutto il cielo bellezza e ornamento, è chiarezza e lume di\nciascun'altra virtù. Dironne adunque una novelletta assai\nleggiadra, al mio parere, la quale ramemorarsi per certo non\npotrà esser se non utile.",
                                    "Dovete adunque sapere che, tra gli altri valorosi cavalieri\nche da gran tempo in qua sono stati nella nostra città, fu\nun di quegli, e forse il più da bene, messer Ruggieri de'\nFigiovanni; il quale, essendo e ricco e di grande animo e\nveggendo che, considerata la qualità del vivere e de'\ncostumi di Toscana, egli in quella dimorando poco o niente\npotrebbe del suo valor dimostrare, prese per partito di\nvolere un tempo essere appresso a Anfonso re di Spagna, la\nfama del valore del quale quella di ciascun altro signor\ntrapassava a que' tempi; e assai onorevolemente in arme e in\ncavalli e in compagnia a lui se n'andò in Ispagna, e\ngraziosamente fu dal re ricevuto.",
                                    "Quivi adunque dimorando messer Ruggieri, e splendidamente\nvivendo e in fatti d'arme maravigliose cose faccendo, assai\ntosto si fece per valoroso cognoscere. E essendovi già buon\ntempo dimorato, molto alle maniere del re riguardando, gli\nparve che esso ora a uno e ora a un altro donasse castella e\ncittà e baronie assai poco discretamente, sì come dandole a\nchi nol valea; e per ciò che a lui, che da quello che egli\nera si teneva, niente era donato, estimò che molto ne\ndiminuisse la fama sua: per che di partirsi diliberò e al re\ndomandò commiato. Il re gliele concedette, e donogli una\ndelle miglior mule che mai si cavalcasse e la più bella, la\nquale per lo lungo camino che a fare avea fu cara a messere\nRuggieri. Appresso questo, commise il re a un suo discreto\nfamigliare che, per quella maniera che miglior gli paresse,\ns'ingegnasse di cavalcare con messer Ruggieri in guisa che\negli non paresse dal re mandato e ogni cosa che egli dicesse\ndi lui raccogliesse sì che ridire gliele sapesse; e l'altra\nmattina appresso gli comandasse che egli indietro al re\ntornasse. Il famigliare, stato attento, come messer Ruggieri\nuscì della terra, così assai acconciamente con lui si fu\naccompagnato, dandogli a vedere che esso veniva verso\nItalia.",
                                    "Cavalcando adunque messer Ruggieri sopra la mula dal re\ndatagli e costui d'una cosa e d'altra parlando, essendo\nvicino a ora di terza, disse: “Io credo che sia ben fatto\nche noi diamo stalla a queste bestie.”",
                                    "E entrati in una stalla, tutte l'altre fuor che la mula\nstallarono; per che cavalcando avanti, stando sempre lo\nscudiere attento alle parole del cavaliere, vennero a un\nfiume e quivi, abeverando le lor bestie, la mula stallò nel\nfiume; il che veggendo messer Ruggieri disse: “Deh! dolente\nti faccia Dio, bestia, ché tu se' fatta come il signore che\na me ti donò.”",
                                    "Il famigliare questa parola ricolse, e come che molte ne\nricogliesse camminando tutto il dì seco, niun'altra se non\nin somma lode del re dirne gli udì: per che la mattina\nseguente, montati a cavallo e volendo cavalcare verso\nToscana, il famigliare gli fece il comandamento del re, per\nlo quale messer Ruggieri incontanente tornò adietro. E\navendo già il re saputo quello che egli della mula aveva\ndetto, fattolsi chiamare, con lieto viso il ricevette e\ndomandollo perché lui alla sua mula avesse assomigliato o\nvero la mula a lui.",
                                    "Messer Ruggieri con aperto viso gli disse: “Signor mio,\nper ciò ve la assomigliai, perché, come voi donate dove non\nsi conviene e dove si converrebbe non date, così ella dove\nsi conveniva non stallò e dove non si convenia sì.”",
                                    "Allora disse il re: “Messer Ruggieri, il non avervi donato\ncome fatto ho a molti li quali a comparazion di voi da\nniente sono, non è avvenuto perché io non abbia voi\nvalorosissimo cavalier conosciuto e degno d'ogni gran dono:\nma la vostra fortuna, che lasciato non m'ha, in ciò ha\npeccato e non io. E che io dica vero, io il vi mosterrò\nmanifestamente.”",
                                    "A cui messer Ruggieri rispose: “Signor mio, io non mi\nturbo di non aver dono ricevuto da voi, per ciò che io nol\ndesiderava per esser più ricco, ma del non aver voi in\nalcuna cosa testimonianza renduta alla mia virtù: nondimeno\nio ho la vostra per buona scusa e per onesta e son presto di\nveder ciò che vi piacerà, quantunque io vi creda senza\ntestimonio.”",
                                    "Menollo adunque il re in una sua gran sala, dove, sì come\negli davanti aveva ordinato, erano due gran forzieri\nserrati, e in presenzia di molti gli disse: “Messer\nRuggieri, nell'uno di questi forzieri è la mia corona, la\nverga reale e 'l pomo e molte mie belle cinture, fermagli,\nanella e ogn'altra cara gioia che io ho: l'altro è pieno di\nterra. Prendete adunque l'uno, e quello che preso avrete si\nsia vostro, e potrete vedere chi è stato verso il vostro\nvalore ingrato, o io o la vostra fortuna.”",
                                    "Messer Ruggieri, poscia che vide così piacere al re, prese\nl'uno, il quale il re comandò che fosse aperto, e trovossi\nesser quello che era pien di terra; laonde il re ridendo\ndisse: “Ben potete vedere, messer Ruggieri, che quello è\nvero che io vi dico della fortuna; ma certo il vostro valor\nmerita che io m'opponga alle sue forze. Io so che voi non\navete animo di divenire spagnuolo, e per ciò non vi voglio\nqua donare né castel né città, ma quel forziere che la\nfortuna vi tolse, quello in dispetto di lei voglio che sia\nvostro, acciò che nelle vostre contrade nel possiate portare\ne della vostra virtù con la testimonianza de' miei doni\nmeritamente gloriar vi possiate co' vostri vicini.”",
                                    "Messer Ruggieri, presolo e quelle grazie rendute al re che\na tanto dono si confaceano, con esso lieto se ne ritornò in\nToscana.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "2"
                                    }
                                },
                                "argument": {
                                    "p": {
                                        "emph": "Ghino di Tacco piglia l'abate di Clignì e medicalo del\nmale dello stomaco e poi il lascia; il quale, tornato in\ncorte di Roma, lui rinconcilia con Bonifazio papa e fallo\nfriere dello Spedale."
                                    }
                                },
                                "p": [
                                    "Lodata era già stata la magnificenzia del re Anfonso nel\nfiorentin cavaliere usata, quando il re, al quale molto era\npiaciuta, a Elissa impose che seguitasse; la quale\nprestamente incominciò:",
                                    "–Dilicate donne, l'essere stato un re magnifico e l'avere\nla sua magnificenzia usata verso colui che servito l'avea\nnon si può dire che laudevole e gran cosa non sia: ma che\ndirem noi se si racconterà un cherico aver mirabil\nmagnificenzia usata verso persona che, se inimicato\nl'avesse, non ne sarebbe stato biasimato da persona? Certo\nnon altro se non che quella del re fosse virtù e quella del\ncherico miracolo, con ciò sia cosa che essi tutti avarissimi\ntroppo più che le femine sieno, e d'ogni liberalità nimici a\nspada tratta: e quantunque ogn'uomo naturalmente appetisca\nvendetta delle ricevute offese, i cherici, come si vede,\nquantunque la pazienzia predichino e sommamente la rimession\ndelle offese commendino, più focosamente che gli altri\nuomini a quella discorrono. La qual cosa, cioè come un\ncherico magnifico fosse, nella mia seguente novella potrete\nconoscere aperto.",
                                    "Ghino di Tacco, per la sua fierezza e per le sue ruberie\nuomo assai famoso, essendo di Siena cacciato e nimico de'\nconti di Santafiore, ribellò Radicofani alla Chiesa di Roma:\ne in quel dimorando, chiunque per le circustanti parti\npassava rubar faceva a' suoi masnadieri. Ora, essendo\nBonifazio papa ottavo in Roma, venne a corte l'abate di\nClignì, il quale si crede essere un de' più ricchi prelati\ndel mondo; e quivi guastatoglisi lo stomaco, fu da' medici\nconsigliato che egli andasse a' bagni di Siena e guerirebbe\nsenza fallo; per la qual cosa, concedutogliele il Papa,\nsenza curar della fama di Ghino, con gran pompa d'arnesi e\ndi some e di cavalli e di famiglia entrò in camino.",
                                    "Ghino di Tacco, sentendo la sua venuta, tese le reti e\nsenza perderne un sol ragazzetto l'abate con tutta la sua\nfamiglia e le sue cose in uno stretto luogo racchiuse; e\nquesto fatto, un de' suoi, il più saccente, bene\naccompagnato mandò allo abate, al quale da parte di lui\nassai amorevolmente gli disse che gli dovesse piacere\nd'andare a smontare con esso Ghino al castello. Il che\nl'abate udendo, tutto furioso rispose che egli non ne voleva\nfar niente, sì come quegli che con Ghino niente aveva a\nfare, ma che egli andrebbe avanti e vorrebbe veder chi\nl'andar gli vietasse.",
                                    "Al quale l'ambasciadore umilmente parlando disse:\n“Messere, voi siete in parte venuto dove, dalla forza di\nDio in fuori, di niente ci si teme per noi, e dove le\nscomunicazioni e gl'interdetti sono scomunicati tutti; e per\nciò piacciavi per lo migliore di compiacere a Ghino di\nquesto.”",
                                    "Era già, mentre queste parole erano, tutto il luogo di\nmasnadieri circundato: per che l'abate, co' suoi preso\nveggendosi, disdegnoso forte con l'ambasciadore prese la via\nverso il castello, e tutta la sua brigata e li suoi arnesi\ncon lui; e smontato, come Ghino volle, tutto solo fu messo\nin una cameretta d'un palagio assai obscura e disagiata, e\nogn'altro uomo secondo la sua qualità per lo castello fu\nassai bene adagiato, e i cavalli e tutto l'arnese messo in\nsalvo senza alcuna cosa toccarne.",
                                    "E questo fatto, se n'andò Ghino all'abate e dissegli:\n“Messere, Ghino, di cui voi siete oste, vi manda pregando\nche vi piaccia di significarli dove voi andavate e per qual\ncagione.”",
                                    "L'abate che, come savio, aveva l'altierezza giù posta gli\nsignificò dove andasse e perché. Ghino, udito questo, si\npartì e pensossi di volerlo guerire senza bagno: e faccendo\nnella cameretta sempre ardere un gran fuoco e ben guardarla,\nnon tornò a lui infino alla seguente mattina, e allora in\nuna tovagliuola bianchissima gli portò due fette di pane\narrostito e un gran bicchiere di vernaccia da Corniglia, di\nquella dello abate medesimo; e sì disse all'abate: “Messer,\nquando Ghino era più giovane, egli studiò in medicina, e\ndice che apparò niuna medicina al mal, dello stomaco esser\nmiglior che quella che egli vi farà, della quale queste cose\nche io vi reco sono il cominciamento; e per ciò prendetele e\nconfortatevi.”",
                                    "L'abate, che maggior fame aveva che voglia di motteggiare,\nancora che con isdegno il facesse, sì mangiò il pane e bevve\nla vernaccia e poi molte cose altiere disse e dimolte\ndomandò e molte ne consigliò, e in ispezieltà chiese di\npoter veder Ghino. Ghino, udendo quelle, parte ne lasciò\nandar sì come vane e a alcuna assai cortesemente rispose,\naffermando che, come Ghino più tosto potesse, il\nvisiterebbe; e questo detto da lui si partì, né prima vi\ntornò che il seguente dì, con altrettanto pane arrostito e\ncon altrettanta vernaccia; e così il tenne più giorni, tanto\nche egli s'accorse l'abate aver mangiate fave secche le\nquali egli studiosamente e di nascoso portate v'aveva e\nlasciate.",
                                    "Per la qual cosa egli il domandò da parte di Ghino come\nstar gli pareva dello stomaco; al quale l'abate rispose: “A\nme parrebbe star bene, se io fossi fuori delle sue mani; e\nappresso questo, niun altro talento ho maggior che di\nmangiare, sì ben m'hanno le sue medicine guerito.”",
                                    "Ghino adunque, avendogli de' suoi arnesi medesimi e alla\nsua famiglia fatta acconciare una bella camera e fatto\napparecchiare un gran convito, al quale con molti uomini del\ncastello fu tutta la famiglia dello abate, a lui se n'andò\nla mattina seguente e dissegli: “Messere, poi che voi ben\nvi sentite, tempo è d'uscire d'infermeria”; e per la man\npresolo, nella camera apparecchiatagli nel menò, e in quella\nco' suoi medesimi lasciatolo, a far che il convito fosse\nmagnifico attese.",
                                    "L'abate co' suoi alquanto si ricreò e qual fosse la sua\nvita stata narrò loro, dove essi in contrario tutti dissero\nsé essere stati maravigliosamente onorati da Ghino; ma l'ora\ndel mangiar venuta, l'abate e tutti gli altri ordinatamente\ne di buone vivande e di buoni vini serviti furono, senza\nlasciarsi Ghino ancora all'abate conoscere. Ma poi che\nl'abate alquanti dì in questa maniera fu dimorato, avendo\nGhino in una sala tutti li suoi arnesi fatti venire e in una\ncorte che di sotto a quella era tutti i suoi cavalli infino\nal più misero ronzino, allo abate se n'andò e domandollo\ncome star gli pareva e se forte si credeva essere da\ncavalcare; a cui l'abate rispose che forte era egli assai e\ndello stomaco ben guerito e che starebbe bene qualora fosse\nfuori delle mani di Ghino.",
                                    "Menò allora Ghino l'abate nella sala dove erano i suoi\narnesi e la sua famiglia tutta: e fattolo a una finestra\naccostare donde egli poteva tutti i suoi cavalli vedere\ndisse: “Messer l'abate, voi dovete sapere che l'esser\ngentile uomo e cacciato di casa sua e povero e avere molti e\npossenti nimici hanno, per potere la sua vita difendere e la\nsua nobiltà, e non malvagità d'animo, condotto Ghino di\nTacco, il quale io sono, a essere rubatore delle strade e\nnimico della corte di Roma. Ma per ciò che voi mi parete\nvalente signore, avendovi io dello stomaco guerito come io\nho, non intendo di trattarvi come un altro farei, a cui,\nquando nelle mie mani fosse come voi siete, quella parte\ndelle sue cose mi farei che mi paresse: ma io intendo che\nvoi a me, il mio bisogno considerato, quella parte delle\nvostre cose facciate che voi medesimo volete. Elle sono\ninteramente qui dinanzi da voi tutte, e i vostri cavalli\npotete voi da cotesta finestra nella corte vedere: e per ciò\ne la parte e 'l tutto come vi piace prendete, e da questa\nora innanzi sia e l'andare e lo stare nel piacer vostro.”",
                                    "Maravigliossi l'abate che in un rubator di strada fosser\nparole sì libere: e piacendogli molto, subitamente la sua\nira e lo sdegno caduti, anzi in benivolenzia mutatisi, col\ncuore amico di Ghino divenuto, il corse a abbracciar\ndicendo: “Io giuro a Dio che, per dover guadagnar l'amistà\nd'uno uomo fatto come omai io giudico che tu sii, io\nsofferrei di ricevere troppo maggiore ingiuria che quella\nche infino a qui paruta m'è che tu m'abbi fatta. Maladetta\nsia la fortuna, la quale a sì dannevole mestier ti\ncostrigne!” E appresso questo, fatto delle sue molte cose\npochissime e oportune prendere e de' cavalli similemente, e\nl'altre lasciategli tutte, a Roma se ne tornò.",
                                    "Aveva il Papa saputa la presura dello abate: e come che\nmolto gravata gli fosse, veggendolo il domandò come i bagni\nfatto gli avesser pro: al quale l'abate sorridendo rispose:\n“Santo Padre, io trovai più vicino che' bagni un valente\nmedico, il quale ottimamente guerito m'ha”; e contogli il\nmodo, di che il Papa rise: al quale l'abate, seguitando il\nsuo parlare, da magnifico animo mosso, domandò una grazia.",
                                    "Il Papa, credendo lui dover domandare altro, liberamente\nofferse di far ciò che domandasse; allora l'abate disse:\n“Santo Padre, quello che io intendo di domandarvi è che voi\nrendiate la grazia vostra a Ghino di Tacco mio medico, per\nciò che tra gli altri uomini valorosi e da molto che io\naccontai mai, egli è per certo un de' più, e quel male il\nquale egli fa, io il reputo molto maggior peccato della\nfortuna che suo: la qual se voi con alcuna cosa dandogli,\ndonde egli possa secondo lo stato suo vivere, mutate, io non\ndubito punto che in poco di tempo non ne paia a voi quello\nche a me ne pare.”",
                                    "Il Papa, udendo questo, sì come colui che di grande animo\nfu e vago de' valenti uomini, disse di farlo volentieri se\nda tanto fosse come diceva, e che egli il facesse\nsicuramente venire. Venne adunque Ghino, fidato, come allo\nabate piacque, a corte; né guari appresso del Papa fu che\negli il reputò valoroso, e riconciliatoselo gli donò una\ngran prioria di quelle dello Spedale, di quello avendol\nfatto far cavaliere; la quale egli, amico e servidore di\nsanta Chiesa e dello abate di Clignì, tenne mentre visse.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "3"
                                    }
                                },
                                "argument": {
                                    "p": {
                                        "emph": "Mitridanes, invidioso della cortesia di Natan, andando per\nucciderlo, senza conoscerlo capita a lui e, da lui stesso\ninformato del modo, il truova in un boschetto come ordinato\navea; il quale riconoscendolo si vergogna e suo amico\ndiviene."
                                    }
                                },
                                "p": [
                                    "Simil cosa a miracolo per certo pareva a tutti avere udito,\ncioè che un cherico alcuna cosa magnificamente avesse\noperata; ma riposandosene già il ragionare delle donne,\ncomandò il re a Filostrato che procedesse; il quale\nprestamente incominciò:",
                                    "–Nobili donne, grande fu la magnificenzia del re di Spagna\ne forse cosa più non udita già mai quella dell'abate di\nClignì; ma forse non meno maravigliosa cosa vi parrà l'udire\nche uno, per liberalità usare a un altro che il suo sangue,\nanzi il suo spirito, disiderava, cautamente a dargliele si\ndisponesse: e fatto l'avrebbe se colui prender l'avesse\nvoluto, sì come io in una mia novelletta intendo di\ndimostrarvi.",
                                    "Certissima cosa è, se fede si può dare alle parole d'alcuni\ngenovesi e d'altri uomini che in quelle contrade stati sono,\nche nelle parti del Cattaio fu già uno uomo di legnaggio\nnobile e ricco senza comparazione, per nome chiamato Natan.\nIl quale, avendo ricetto vicino a una strada per la qual\nquasi di necissità passava ciascuno che di Ponente verso\nLevante andar voleva o di Levante in Ponente e avendo\nl'animo grande e liberale e disideroso che fosse per opera\nconosciuto, quivi avendo molti maestri fece in piccolo\nspazio di tempo fare un de' più belli e de' maggiori e de'\npiù ricchi palagi che mai fosse stato veduto, e quello di\ntutte quelle cose che oportune erano a dovere gentili uomini\nricevere e onorare fece ottimamente fornire. E avendo grande\ne bella famiglia, con piacevolezza e con festa chiunque\nandava e veniva faceva ricevere e onorare; e in tanto\nperseverò in questo laudevol costume, che già non solamente\nil Levante ma quasi tutto il Ponente per fama il conoscea.",
                                    "E essendo egli già d'anni pieno, né però del corteseggiar\ndivenuto stanco, avvenne che la sua fama agli orecchi\npervenne d'un giovane chiamato Mitridanes, di paese non\nguari al suo lontano; il quale, sentendosi non meno ricco\nche Natan fosse, divenuto della sua fama e della sua virtù\ninvidioso, seco propose con maggior liberalità quella o\nannullare o offuscare. E fatto fare un palagio simile a\nquello di Natan, cominciò a fare le più smisurate cortesie\nche mai facesse alcuno altro a chi andava o veniva per\nquindi; e sanza dubbio in piccol tempo assai divenne famoso.",
                                    "Ora avvenne un giorno che dimorando il giovane tutto solo\nnella corte del suo palagio, una feminella entrata dentro\nper una delle porti del palagio gli domandò limosina e\nebbela; e ritornata per la seconda porta pure a lui, ancora\nl'ebbe e così successivamente insino alla duodecima; e la\ntredecima volta tornata, disse Mitridanes: “Buona femina,\ntu se' assai sollicita a questo tuo dimandare” e nondimeno\nle fece limosina.",
                                    "La vecchierella, udita questa parola, disse: “O liberalità\ndi Natan, quanto se' tu maravigliosa ché per trentadue porti\nche ha il suo palagio, sì come questo, entrata e\ndomandatagli limosina, mai da lui, che egli mostrasse,\nriconosciuta non fui e sempre l'ebbi: e qui non venuta\nancora se non per tredici e riconosciuta e proverbiata sono\nstata”; e così dicendo senza più ritornarvi si dipartì.",
                                    "Mitridanes, udite le parole della vecchia, come colui che\nciò che della fama di Natan udiva diminuimento della sua\nestimava, in rabbiosa ira acceso cominciò a dire: “Ahi\nlasso a me! quando aggiugnerò io alla liberalità delle gran\ncose di Natan, non che io il trapassi come io cerco, quando\nnelle piccolissime io non gli posso avvicinare? Veramente io\nmi fatico invano, se io di terra nol tolgo: la qual cosa,\nposcia che la vecchiezza nol porta via, convien senza alcuno\nindugio che io faccia con le mie mani.”",
                                    "E con questo impeto levatosi, senza comunicare il suo\nconsiglio a alcuno, con poca compagnia montato a cavallo\ndopo il terzo dì dove Natan dimorava pervenne; e a' compagni\nimposto che sembianti facessero di non esser con lui né di\nconoscerlo e che di stanzia si procacciassero infino che da\nlui altro avessero, quivi in sul fare della sera pervenuto e\nsolo rimaso, non guari lontano al bel palagio trovò Natan\ntutto solo, il quale senza alcuno abito pomposo andava a suo\ndiporto; cui egli, non conoscendolo, domandò se insegnar gli\nsapesse dove Natan dimorasse.",
                                    "Natan lietamente rispose: “Figliuol mio, niuno è in questa\ncontrada che meglio di me cotesto ti sappia mostrare: e per\nciò, quando ti piaccia, io vi ti menerò.”",
                                    "Il giovane disse che questo gli sarebbe a grado assai ma\nche, dove esser potesse, egli non voleva da Natan esser\nveduto né conosciuto: al qual Natan disse: “E cotesto\nancora farò, poi che ti piace.”",
                                    "Ismontato adunque Mitridanes con Natan, che in\npiacevolissimi ragionamenti assai tosto il mise, infino al\nsuo bel palagio n'andò. Quivi Natan fece a un de' suoi\nfamigliari prendere il caval del giovane, e accostatoglisi\nagli orecchi gl'impose che egli prestamente con tutti quegli\ndella casa facesse che niuno al giovane dicesse lui esser\nNatan: e così fu fatto. Ma poi che nel palagio furono, mise\nMitridanes in una bellissima camera dove alcuno nol vedeva,\nse non quegli che egli al suo servigio diputati avea; e\nsommamente faccendolo onorare, esso stesso gli tenea\ncompagnia.",
                                    "Col quale dimorando Mitridanes, ancora che in reverenzia\ncome padre l'avesse, pur lo domandò chi el fosse: al quale\nNatan rispose: “Io sono un picciol servidor di Natan, il\nquale dalla mia fanciullezza con lui mi sono invecchiato, né\nmai a altro che tu mi vegghi mi trasse; per che, come che\nogn'altro uomo molto di lui si lodi, io me ne posso poco\nlodare io.”",
                                    "Queste parole porsero alcuna speranza a Mitridanes di\npotere con più consiglio e con più salvezza dare effetto al\nsuo perverso intendimento: il qual Natan assai cortesemente\ndomandò chi egli fosse e qual bisogno per quindi il\nportasse, offerendo il suo consiglio e il suo aiuto in ciò\nche per lui si potesse. Mitridanes soprastette alquanto al\nrispondere, e ultimamente diliberando di fidarsi di lui, con\nuna lunga circuizion di parole la sua fede richiese e\nappresso il consiglio e l'aiuto; e chi egli era e perché\nvenuto e da che mosso interamente gli discoperse.",
                                    "Natan, udendo il ragionare e il fiero proponimento di\nMitridanes, in sé tutto si cambiò, ma senza troppo stare,\ncon forte animo e con fermo viso gli rispose: “Mitridanes,\nnobile uomo fu il tuo padre, dal quale tu non vuogli\ndegenerare, sì alta impresa avendo fatta come hai, cioè\nd'essere liberale a tutti; e molto la invidia che alla virtù\ndi Natan porti commendo, per ciò che, se di così fatte\nfossero assai, il mondo, che è miserissimo, tosto buon\ndiverrebbe. Il tuo proponimento mostratomi senza dubbio sarà\nocculto, al quale io più tosto util consiglio che grande\naiuto posso donare: il quale è questo. Tu puoi di quinci\nvedere, forse un mezzo miglio vicin di qui, un boschetto,\nnel quale Natan quasi ogni mattina va tutto solo prendendo\ndiporto per ben lungo spazio: quivi leggier cosa ti fia il\ntrovarlo e farne il tuo piacere. Il quale se tu uccidi,\nacciò che tu possa senza impedimento a casa tua ritornare,\nnon per quella via donde tu qui venisti ma per quella che tu\nvedi a sinistra uscir fuor del bosco n'andrai, per ciò che,\nancora che un poco più salvatica sia, ella è più vicina a\ncasa tua e per te più sicura.”",
                                    "Mitridanes, ricevuta la informazione e Natan da lui essendo\npartito, cautamente a' suoi compagni, che similmente là\nentro erano, fece sentire dove aspettare il dovessero il dì\nseguente. Ma poi che il nuovo dì fu venuto, Natan, non\navendo animo vario al consiglio dato a Mitridanes né quello\nin parte alcuna mutato, solo se n'andò al boschetto a dover\nmorire.",
                                    "Mitridanes, levatosi e preso il suo arco e la sua spada,\nché altra arme non avea, e montato a cavallo, n'andò al\nboschetto e di lontano vide Natan tutto soletto andar\npasseggiando per quello; e diliberato avanti che l'assalisse\ndi volerlo vedere e d'udirlo parlare, corse verso lui e\npresolo per la benda, la quale in capo avea, disse:\n“Vegliardo, tu se' morto!”",
                                    "Al quale niun'altra cosa rispose Natan se non: “Dunque\nl'ho io meritato.”",
                                    "Mitridanes, udita la voce e nel viso guardatolo,\nsubitamente riconobbe lui esser colui che benignamente\nl'avea ricevuto e familiarmente accompagnato e fedelmente\nconsigliato; per che di presente gli cadde il furore e la\nsua ira si convertì in vergogna; laonde egli, gittata via la\nspada, la qual già per ferirlo aveva tirata fuori, da caval\ndismontato piagnendo corse a' piè di Natan e disse:\n“Manifestamente conosco, carissimo padre, la vostra\nliberalità, riguardando con quanta cautela venuto siate per\ndarmi il vostro spirito, del quale io, niuna ragione avendo,\na voi medesimo disideroso mostra'mi: ma Idio, più al mio\ndover sollicito che io stesso, a quel punto che maggior\nbisogno è stato gli occhi m'ha aperto dello 'ntelletto, li\nquali misera invidia m'avea serrati. E per ciò quanto voi\npiù pronto stato siete a compiacermi, tanto più mi cognosco\ndebito alla penitenzia del mio errore: prendete adunque di\nme quella vendetta che convenevole estimate al mio\npeccato.”",
                                    "Natan fece levar Mitridanes in piede e teneramente\nl'abbracciò e basciò e gli disse: “Figliuol mio, alla tua\nimpresa, chente che tu la vogli chiamare o malvagia o\naltrimenti, non bisogna di domandar né di dar perdono, per\nciò che non per odio la seguivi ma per potere essere tenuto\nmigliore. Vivi adunque di me sicuro, e abbi di certo che\nniuno altro uom vive il quale te quant'io ami, avendo\nriguardo all'altezza dello animo tuo, il quale non a amassar\ndenari, come i miseri fanno, ma a ispender gli ammassati s'è\ndato. Né ti vergognare d'avermi voluto uccidere per divenir\nfamoso, né credere che io me ne maravigli. I sommi\nimperadori e i grandissimi re non hanno quasi con altra arte\nche d'uccidere, non uno uomo come tu volevi fare ma\ninfiniti, e ardere paesi e abbattere le città, li loro regni\nampliati, e per conseguente la fama loro: per che, se tu per\npiù farti famoso me solo uccider volevi, non maravigliosa\ncosa né nuova facevi ma molto usata.”",
                                    "Mitridanes, non iscusando il suo desidero perverso ma\ncommendando l'onesta scusa da Natan trovata a esso,\nragionando pervenne a dire sé oltre modo maravigliarsi come\na ciò fosse Natan potuto disporre e a ciò dargli modo e\nconsiglio: al quale Natan disse: “Mitridanes, io non voglio\nche tu del mio consiglio e della mia disposizione ti\nmaravigli, per ciò che, poi che io nel mio albitrio fui e\ndisposto a fare quello medesimo che tu hai a fare impreso,\nniun fu che mai a casa mia capitasse, che io nol contentasse\na mio potere di ciò che da lui mi fu domandato. Venistivi tu\nvago della mia vita, per che, sentendolati domandare, acciò\nche tu non fossi solo colui che sanza la sua dimanda di qui\nsi partisse, prestamente diliberai di donarlati, e acciò che\ntu l'avessi quel consiglio ti diedi che io credetti che buon\nti fossi a aver la mia e non perder la tua; e per ciò ancora\nti dico e priego che, s'ella ti piace, che tu la prenda e te\nmedesimo ne sodisfaccia: io non so come io la mi possa\nmeglio spendere. Io l'ho adoperata già ottanta anni, e ne'\nmiei diletti e nelle mie consolazioni usata: e so che,\nseguendo il corso della natura, come gli altri uomini fanno\ne generalmente tutte le cose, ella mi può omai piccol tempo\nesser lasciata: per che io iudico molto meglio esser quella\ndonare, come io ho sempre i miei tesori donati e spesi, che\ntanto volerla guardare, che ella mi sia contro a mia voglia\ntolta dalla natura. Piccol dono è donare cento anni: quanto\nadunque è minor donarne sei o otto che io a starci abbia?\nPrendila adunque, se ella t'agrada, io te ne priego; per ciò\nche, mentre vivuto ci sono, niuno ho ancor trovato che\ndisiderata l'abbia né so quando trovar me ne possa veruno,\nse tu non la prendi che la dimandi. E se pure avvenisse che\nio ne dovessi alcun trovare, conosco che quanto più la\nguarderò di minor pregio sarà; e però, anzi che ella divenga\npiù vile, prendila, io te ne priego.”",
                                    "Mitridanes, vergognandosi forte, disse: “Tolga Iddio che\ncosì cara cosa come la vostra vita è, non che io, da voi\ndividendola, la prenda, ma pur la disideri, come poco avanti\nfaceva; alla quale non che io diminuissi gli anni suoi ma io\nl'agiugnerei volentier de' miei.”",
                                    "A cui prestamente Natan disse: “E se tu puoi, vuo' nele tu\naggiugnere? E farai a me fare verso di te quello che mai\nverso alcuno altro non feci, cioè delle tue cose pigliare,\nche mai dell'altrui non pigliai.”",
                                    "“Sì” disse subitamente Mitridanes.",
                                    "“Adunque” disse Natan “farai tu come io ti dirò. Tu\nrimarrai, giovane come tu se', qui nella mia casa e avrai\nnome Natan, e io me n'andrò nella tua e farommi sempre\nchiamar Mitridanes.”",
                                    "Allora Mitridanes rispose: “Se io sapessi così bene\noperare come voi sapete e avete saputo, io prenderei senza\ntroppa diliberazione quello che m'offerete; ma per ciò che\negli mi pare esser molto certo che le mie opere sarebbon\ndiminuimento della fama di Natan, e io non intendo di\nguastare in altrui quello che in me io non so acconciare,\nnol prenderò.”",
                                    "Questi e molti altri piacevoli ragionamenti stati tra Natan\ne Mitridanes, come a Natan piacque, insieme verso il palagio\nse ne tornarono, dove Natan più giorni sommamente onorò\nMitridanes, e lui con ogni ingegno e saper confortò nel suo\nalto e grande proponimento. E volendosi Mitridanes con la\nsua compagnia ritornare a casa, avendogli Natan assai ben\nfatto conoscere che mai di liberalità nol potrebbe avanzare,\nil licenziò.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "4"
                                    }
                                },
                                "argument": {
                                    "p": {
                                        "emph": "Messer Gentil de' Carisendi, venuto da Modona, trae della\nsepoltura una donna amata da lui, sepellita per morta; la\nquale riconfortata partorisce un figliuol maschio, e messer\nGentile lei e 'l figliuolo restituisce a Niccoluccio\nCaccianimico marito di lei."
                                    }
                                },
                                "p": [
                                    "Maravigliosa cosa parve a tutti che alcuno del propio\nsangue fosse liberale: e veramente affermaron Natan aver\nquella del re di Spagna e dello abate di Clignì trapassata.\nMa poi che assai e una cosa e altra detta ne fu, il re,\nverso Lauretta riguardando, le dimostrò che egli desiderava\nche ella dicesse; per la qual cosa Lauretta prestamente\nincominciò:",
                                    "–Giovani donne, magnifice cose e belle sono state le\nraccontate, né mi pare che alcuna cosa restata sia a noi che\nabbiamo a dire, per la qual novellando vagar possiamo, sì\nson tutte dall'altezza delle magnificenzie raccontate\noccupate, se noi ne' fatti d'amore già non mettessimo mano,\nli quali a ogni materia prestano abondantissima copia di\nragionare. E per ciò, sì per questo e sì per quello a che la\nnostra età ci dee principalmente inducere, una magnificenzia\nda uno inamorato fatta mi piace di raccontarvi, la quale,\nogni cosa considerata, non vi parrà per avventura minore che\nalcuna delle mostrate, se quello è vero che i tesori si\ndonino, le inimicizie si dimentichino e pongasi la propia\nvita, l'onore e la fama, ch'è molto più, in mille pericoli\nper potere la cosa amata possedere.",
                                    "Fu adunque in Bologna, nobilissima città di Lombardia, un\ncavaliere per virtù e per nobiltà di sangue raguardevole\nassai, il qual fu chiamato messer Gentil Carisendi, il qual\ngiovane d'una gentil donna chiamata madonna Catalina, moglie\nd'un Niccoluccio Caccianemico, s'innamorò; e perché male\ndello amor della donna era, quasi disperatosene, podestà\nchiamato di Modona, v'andò.",
                                    "In questo tempo, non essendo Niccoluccio a Bologna e la\ndonna a una sua possessione forse tre miglia alla terra\nvicina essendosi, per ciò che gravida era, andata a stare,\navvenne che subitamente un fiero accidente la sopraprese, il\nquale fu tale e di tanta forza, che in lei spense ogni segno\ndi vita e per ciò eziandio da alcun medico morta giudicata\nfu; e per ciò che le sue più congiunte parenti dicevan sé\navere avuto da lei non essere ancora di tanto tempo gravida,\nche perfetta potesse essere la creatura, senza altro\nimpaccio darsi, quale ella era, in uno avello d'una chiesa\nivi vicina dopo molto pianto la sepellirono.",
                                    "La qual cosa subitamente da un suo amico fu significata a\nmesser Gentile, il qual di ciò, ancora che della sua grazia\nfosse poverissimo, si dolfe molto, ultimamente seco dicendo:\n“Ecco, madonna Catalina, tu se' morta: io, mentre che\nvivesti, mai un solo sguardo da te aver non potei: per che,\nora che difender non ti potrai, convien per certo che, così\nmorta come tu se', io alcun bascio ti tolga.”",
                                    "E questo detto, essendo già notte, dato ordine come la sua\nandata occulta fosse, con un suo famigliare montato a\ncavallo, senza ristare colà pervenne dove sepellita era la\ndonna; e aperta la sepoltura in quella diligentemente entrò,\ne postolesi a giacere allato il suo viso a quello della\ndonna accostò, e più volte con molte lagrime piangendo il\nbasciò. Ma sì come noi veggiamo l'appetito degl'uomini a\nniun termine star contento ma sempre più avanti desiderare,\ne spezialmente quello degli amanti, avendo costui seco\ndiliberato di più non starvi, disse: “Deh! perché non le\ntocco io, poi che io son qui, un poco il petto? Io non la\ndebbo mai più toccare né mai più la toccai.”",
                                    "Vinto adunque da questo appetito le mise la mano in seno: e\nper alquanto spazio tenutalavi gli parve sentire alcuna cosa\nbattere il cuore a costei. Il quale, poi che ogni paura ebbe\ncacciata da sé, con più sentimento cercando, trovò costei\nper certo non esser morta, quantunque poca e debole\nestimasse la vita: per che soavemente quanto più poté, dal\nsuo famigliare aiutato, del monimento la trasse e, davanti\nal caval messalasi, segretamente in casa sua la condusse in\nBologna.",
                                    "Era quivi la madre di lui, valorosa e savia donna, la qual,\nposcia che dal figliuolo ebbe distesamente ogni cosa udita,\nda pietà mossa chetamente con grandissimi fuochi e con alcun\nbagno in costei rivocò la smarrita vita; la quale come\nrivenne, così gittò un gran sospiro e disse: “Oimè! ora ove\nsono io?”",
                                    "A cui la valente donna rispose: “Confortati, tu se' in\nbuon luogo.”",
                                    "Costei, in sé tornata e dintorno guardandosi, non bene\nconoscendo dove ella fosse e veggendosi davanti messer\nGentile, piena di maraviglia la madre di lui pregò che le\ndicesse in che guisa ella quivi venuta fosse: alla quale\nmesser Gentile ordinatamente contò ogni cosa. Di che ella\ndolendosi, dopo alquanto quelle grazie gli rendé che ella\npoté, e appresso il pregò, per quello amore il quale egli\nl'aveva già portato e per cortesia di lui, che in casa sua\nella da lui non ricevesse cosa che fosse meno che onor di\nlei e del suo marito e, come il dì venuto fosse, alla sua\npropia casa la lasciasse tornare.",
                                    "Alla quale messer Gentile rispose: “Madonna, chente che il\nmio disiderio si sia stato ne' tempi passati, io non intendo\nal presente né mai per innanzi (poi che Idio m'ha questa\ngrazia conceduta, che da morte a vita mi v'ha renduta,\nessendone cagione l'amore che io v'ho per adietro portato)\ndi trattarvi né qui né altrove se non come cara sorella. Ma\nquesto mio benificio operato in voi questa notte merita\nalcun guiderdone; e per ciò io voglio che voi non mi\nneghiate una grazia la quale io vi domanderò.”",
                                    "Al quale la donna benignamente rispose sé essere\napparecchiata, solo che ella potesse e onesta fosse: messer\nGentile allora disse: “Madonna, ciascun vostro parente e\nogni bolognese credono e hanno per certo voi esser morta,\nper che niuna persona è la quale più a casa v'aspetti; e per\nciò io voglio di grazia da voi che vi debbia piacere di\ndimorarvi tacitamente qui con mia madre infino a tanto che\nio da Modona torni, che sarà tosto. E la cagione per che io\nquesto vi cheggio è per ciò che io intendo di voi, in\npresenzia de' migliori cittadini di questa terra, fare un\ncaro e uno solenne dono al vostro marito.”",
                                    "La donna, conoscendosi al cavaliere obligata e che la\ndomanda era onesta, quantunque molto disiderasse di\nrallegrare della sua vita i suoi parenti, si dispuose a far\nquello che messer Gentile domandava; e così sopra la sua\nfede gli promise. E appena erano le parole della sua\nrisposta finite, che ella sentì il tempo del partorire esser\nvenuto: per che, teneramente dalla madre di messer Gentile\naiutata, non molto stante partorì un bel figliuol maschio,\nla qual cosa in molti doppi multiplicò la letizia di messer\nGentile e di lei. Messer Gentile ordinò che le cose oportune\ntutte vi fossero e che così fosse servita costei come se sua\npropia moglie fosse; e a Modona segretamente se ne tornò.",
                                    "Quivi fornito il tempo del suo uficio e a Bologna\ndovendosene tornare, ordinò, quella mattina che in Bologna\nentrar doveva, di molti e gentili uomini di Bologna, tra'\nquali fu Niccoluccio Caccianimico, un grande e bel convito\nin casa sua; e tornato e ismontato e con lor trovatosi,\navendo similmente la donna ritrovata più bella e più sana\nche mai e il suo figlioletto star bene, con allegrezza\nincomparabile i suoi forestieri mise a tavola e quegli fece\ndi più vivande magnificamente servire.",
                                    "E essendo già vicino alla sua fine il mangiare, avendo egli\nprima alla donna detto quello che di fare intendeva e con\nlei ordinato il modo che dovesse tenere, così cominciò a\nparlare: “Signori, io mi ricordo avere alcuna volta inteso\nin Persia essere, secondo il mio iudicio, una piacevole\nusanza, la quale è che, quando alcuno vuole sommamente\nonorare il suo amico, egli lo 'nvita a casa sua e quivi gli\nmostra quella cosa, o moglie o amica o figliuola o che che\nsi sia, la quale egli ha più cara, affermando che, se egli\npotesse, così come questo gli mostra, molto più volentieri\ngli mosterria il cuor suo; la quale io intendo di volere\nobservare in Bologna. Voi, la vostra mercé, avete onorato il\nmio convito, e io voglio onorar voi alla persesca,\nmostrandovi la più cara cosa che io abbia nel mondo o che io\ndebbia aver mai. Ma prima che io faccia questo, vi priego mi\ndiciate quello che sentite d'un dubbio il quale io vi\nmoverò. Egli è alcuna persona la quale ha in casa un suo\nbuono e fedelissimo servidore, il quale inferma gravemente;\nquesto cotale, senza attendere il fine del servo infermo, il\nfa portate nel mezzo della strada né più ha cura di lui;\nviene uno strano e mosso a compassione dello 'nfermo e' sel\nreca a casa e con gran sollicitudine e con ispesa il torna\nnella prima sanità. Vorrei io ora sapere se, tenendolsi e\nusando i suoi servigi, il suo signore si può a buona equità\ndolere o ramaricare del secondo, se egli raddomandandolo\nrendere nol volesse.”",
                                    "I gentili uomini, fra sé avuti varii ragionamenti e tutti\nin una sentenzia concorrendo, a Niccoluccio Caccianimico,\nper ciò che bello e ornato favellatore era, commisero la\nrisposta. Costui, commendata primieramente l'usanza di\nPersia, disse sé con gli altri insieme essere in questa\nopinione, che il primo signore niuna ragione avesse più nel\nsuo servidore, poi che in sì fatto caso non solamente\nabandonato ma gittato l'avea, e che per li benifici del\nsecondo usati giustamente parea di lui il servidore\ndivenuto, per che, tenendolo, niuna noia, niuna forza, niuna\ningiuria faceva al primiero; gli altri tutti che alle tavole\nerano, ché v'avea di valenti uomini, tutti insieme sé tener\nquello che da Niccoluccio era stato risposto.",
                                    "Il cavaliere, contento di tal risposta e che Niccoluccio\nl'avesse fatta, affermò sé essere in quella opinione\naltressi, e appresso disse: “Tempo è omai che io secondo la\npromessa v'onori”; e chiamati due de' suoi famigliari, gli\nmandò alla donna, la quale egli egregiamente avea fatta\nvestire e ornare, e mandolla pregando che le dovesse piacere\ndi venire a far lieti i gentili uomini della sua presenzia.",
                                    "La qual, preso in braccio il figliolin suo bellissimo, da'\ndue famigliari accompagnata nella sala venne, e come al\ncavalier piacque appresso a un valente uomo si pose a\nsedere; e egli disse: “Signori, questa è quella cosa che io\nho più cara e intendo d'avere che alcun'altra: guardate se\negli vi pare che io abbia ragione.”",
                                    "I gentili uomini, onoratola e commendatala molto e al\ncavaliere affermato che cara la doveva avere, la\ncominciarono a riguardare; e assai ve n'eran che lei\navrebbon detto colei chi ella era, se lei per morta non\navessero avuta. Ma sopra tutti la riguardava Niccoluccio, il\nquale, essendosi alquanto partito il cavaliere, sì come\ncolui che ardeva di sapere chi ella fosse, non potendosene\ntenere, la domandò se bolognese fosse o forestiera. La\ndonna, sentendosi al suo marito domandare, con fatica di\nrisponder si tenne: ma pur per servare l'ordine posto\ntacque. Alcun altro la domandò se suo era quel figlioletto,\ne alcuno se moglie fosse di messer Gentile o in altra\nmaniera sua parente; a' quali niuna risposta fece.",
                                    "Ma sopravvegnendo messer Gentile, disse alcun de' suoi\nforestieri: “Messere, bella cosa è questa vostra, ma ella\nne par mutola: è ella così?”",
                                    "“Signori, “ disse messer Gentile “il non avere ella al\npresente parlato è non piccolo argomento della sua virtù.”",
                                    "“Diteci adunque voi” seguitò colui “chi ella è.”",
                                    "Disse il cavaliere: “Questo farò io volentieri, sol che\nvoi mi promettiate, per cosa che io dica, niuno doversi\nmuovere del luogo suo fino a tanto che io non ho la mia\nnovella finita.”",
                                    "Al quale avendol promesso ciascuno e essendo già levate le\ntavole, messer Gentile, allato alla donna sedendo, disse:\n“Signori, questa donna è quello leale e fedel servo del\nquale io poco avanti vi fe' la dimanda; la quale, da' suoi\npoco avuta cara e così come vile e più non utile nel mezzo\ndella strada gittata, da me fu ricolta e colla mia\nsollicitudine e opera delle mani la trassi alla morte: e\nIddio, alla mia buona affezion riguardando, di corpo\nspaventevole così bella divenir me l'ha fatta. Ma acciò che\nvoi più apertamente intendiate come questo avvenuto mi sia,\nbrievemente vel farò chiaro.” E cominciatosi dal suo\ninnamorarsi di lei, ciò che avvenuto era infino allora\ndistintamente narrò con gran maraviglia degli ascoltanti: e\npoi soggiunse: “Per le quali cose, se mutata non avete\nsentenzia da poco in qua, e Niccoluccio spezialmente, questa\ndonna meritamente è mia, né alcuno con giusto titolo me la\npuò radomandare.”",
                                    "A questo niun rispose, anzi tutti attendevan quello che\negli più avanti dovesse dire. Niccoluccio e degli altri che\nv'erano e la donna di compassion lagrimavano; ma messer\nGentile, levatosi in piè e preso nelle sue braccia il\npicciol fanciullino e la donna per la mano e andato verso\nNiccoluccio, disse: “Leva sù, compare; io non ti rendo tua\nmogliere, la quale i tuoi e suoi parenti gittarono via, ma\nio ti voglio donare questa donna mia comare con questo suo\nfiglioletto, il qual son certo che fu da te generato e il\nquale io a battesimo tenni e nomina'lo Gentile. E priegote\nche, perch'ella sia nella mia casa vicin di tre mesi stata,\nella non ti sia men cara; ché io ti giuro per quello Iddio\nche forse già di lei innamorar mi fece acciò che il mio\namore fosse, sì come stato è, cagion della sua salute, che\nella mai o col padre o colla madre o con teco più\nonestamente non visse, che ella appresso di mia madre ha\nfatto nella mia casa.” E questo detto, si rivolse alla\ndonna e disse: “Madonna, omai da ogni promessa fattami io\nv'assolvo e libera vi lascio di Niccoluccio”; e rimessa la\ndonna e 'l fanciul nelle braccia di Niccoluccio si tornò a\nsedere.",
                                    "Niccoluccio disiderosamente ricevette la sua donna e 'l\nfigliuolo, tanto più lieto quanto più n'era di speranza\nlontano, e come meglio poté e seppe ringraziò il cavaliere;\ne gli altri, che tutti di compassion lagrimavano, di questo\nil commendaron molto, e commendato fu da chiunque l'udì. La\ndonna con maravigliosa festa fu in casa sua ricevuta e quasi\nrisuscitata con ammirazione fu più tempo guatata da'\nbolognesi; e messer Gentile sempre amico visse di\nNiccoluccio e de' suoi parenti e di quei della donna.",
                                    "Che adunque qui, benigne donne, direte? estimerete l'aver\ndonato un re lo scettro e la corona, e uno abate senza suo\ncosto avere rinconciliato un malfattore al Papa, o un\nvecchio porgere la sua gola al coltello del nimico, essere\nstato da aguagliare al fatto di messer Gentile? Il quale\ngiovane e ardente, e giusto titolo parendogli avere in ciò\nche la tracutaggine altrui aveva gittato via e egli per la\nsua buona fortuna aveva ricolto, non solo temperò\nonestamente il suo fuoco, ma liberalmente quello che egli\nsoleva con tutto il pensier disiderare e cercare di rubare,\navendolo, restituì. Per certo niuna delle già dette a questa\nmi par simigliante.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "5"
                                    }
                                },
                                "argument": {
                                    "p": {
                                        "emph": "Madonna Dianora domanda a messer Ansaldo un giardino di\ngennaio bello come di maggio; messer Ansaldo con l'obligarsi\na uno nigromante gliele dà; il marito le concede che ella\nfaccia il piacere di messer Ansaldo, il quale, udita la\nliberalità del marito, l'assolve della promessa, e il\nnigromante, senza volere alcuna cosa del suo, assolve\nmessere Ansaldo."
                                    }
                                },
                                "p": [
                                    "Per ciascuno della lieta brigata era già stato messer\nGentile con somme lode tolto infino al cielo, quando il re\nimpose a Emilia che seguisse; la qual baldanzosamente, quasi\ndi dire disiderosa, così cominciò:",
                                    "–Morbide donne, niun con ragion dirà messer Gentile non\naver magnificamente operato, ma il voler dire che più non si\npossa, il più potersi non fia forse malagevole a mostrarsi:\nil che io avviso in una mia novelletta di raccontarvi.",
                                    "In Frioli, paese quantunque freddo lieto di belle montagne,\ndi più fiumi e di chiare fontane, è una terra chiamata\nUdine, nella quale fu già una bella e nobile donna, chiamata\nmadonna Dianora e moglie d'un gran ricco uomo nominato\nGilberto, assai piacevole e di buona aria. E meritò questa\ndonna per lo suo valore d'essere amata sommamente da un\nnobile e gran barone, il quale aveva nome messere Ansaldo\nGradense, uomo d'alto affare e per arme e per cortesia\nconosciuto per tutto. Il quale, ferventemente amandola e\nogni cosa faccendo che per lui si poteva per essere amato da\nlei e a ciò spesso per sue ambasciate sollicitandola, invano\nsi faticava. E essendo alla donna gravi le sollicitazioni\ndel cavaliere, e veggendo che, per negare ella ogni cosa da\nlui domandatole, esso per ciò d'amarla né di sollicitarla si\nrimaneva, con una nuova e al suo giudicio impossibil domanda\nsi pensò di volerlosi torre da dosso.",
                                    "E a una femina che a lei da parte di lui spesse volte\nveniva, disse indi così: “Buona femina, tu m'hai molte\nvolte affermato che messere Ansaldo sopra tutte le cose\nm'ama e maravigliosi doni m'hai da sua parte proferti; li\nquali voglio che si rimangano a lui, per ciò che per quegli\nmai a amar lui né a compiacergli mi recherei. E se io\npotessi esser certa che egli cotanto m'amasse quanto tu di',\nsenza fallo io mi recherei a amar lui e a far quello che\negli volesse; e per ciò, dove di ciò mi volesse far fede con\nquello che io domanderò, io sarei a' suoi comandamenti\npresta.”",
                                    "Disse la buona femina: “Che è quello, madonna, che voi\ndisiderate ch'el faccia?”",
                                    "Rispose la donna: “Quello che io disidero è questo: io\nvoglio, del mese di gennaio che viene, appresso di questa\nterra un giardino pieno di verdi erbe, di fiori e di\nfronzuti albori, non altrimenti fatto che se di maggio\nfosse; il quale dove egli non faccia, né te né altri mi\nmandi mai più, per ciò che, se più mi stimolasse, come io\ninfino a qui del tutto al mio marito e a' miei parenti\ntenuto ho nascoso, così, dolendomene loro, di levarlomi da\ndosso m'ingegnerei.”",
                                    "Il cavaliere, udita la domanda e la proferta della sua\ndonna, quantunque grave cosa e quasi impossibile a dover\nfare gli paresse e conoscesse per niun'altra cosa ciò essere\ndalla donna addomandato se non per torlo dalla sua speranza,\npur seco propose di voler tentare quantunque fare se ne\npotesse e in più parti per lo mondo mandò cercando se in ciò\nalcun si trovasse che aiuto o consiglio gli desse; e\nvennegli uno alle mani il quale, dove ben salariato fosse,\nper arte nigromantica profereva di farlo. Col quale messer\nAnsaldo per grandissima quantità di moneta convenutosi,\nlieto aspettò il tempo postogli; il qual venuto, essendo\nfreddi grandissimi e ogni cosa piena di neve e di ghiaccio,\nil valente uomo in un bellissimo prato vicino alla città con\nsue arti fece sì, la notte alla quale il calen di gennaio\nseguitava, che la mattina apparve, secondo che color che 'l\nvedevan testimoniavano, un de' più be' giardini che mai per\nalcun fosse stato veduto, con erbe e con alberi e con frutti\nd'ogni maniera. Il quale come messere Ansaldo lietissimo\nebbe veduto, fatto cogliere de' più be' frutti e de' più be'\nfior che v'erano, quegli occultamente fé presentare alla sua\ndonna e lei invitare a vedere il giardino da lei adomandato,\nacciò che per quel potesse lui amarla conoscere e ricordarsi\ndella promission fattagli e con saramento fermata, e come\nleal donna poi procurar d'attenergliele.",
                                    "La donna, veduti i fiori e' frutti e già da molti del\nmaraviglioso giardino avendo udito dire, s'incominciò a\npentere della sua promessa, ma con tutto il pentimento, sì\ncome vaga di veder cose nuove, con molte altre donne della\ncittà andò il giardino a vedere; e non senza maraviglia\ncommendatolo assai, più che altra femina dolente a casa se\nne tornò a quel pensando a che per quello era obligata. E fu\nil dolore tale, che, nol potendol ben dentro nascondere,\nconvenne che, di fuori apparendo il marito di lei se\nn'accorgesse; e volle del tutto da lei di quello saper la\ncagione. La donna per vergogna il tacque molto: ultimamente,\nconstretta, ordinatamente gli aperse ogni cosa.",
                                    "Gilberto primieramente ciò udendo si turbò forte: poi,\nconsiderata la pura intenzion della donna, con miglior\nconsiglio cacciata via l'ira, disse: “Dianora, egli non è\natto di savia né d'onesta donna d'ascoltare alcuna\nambasciata delle così fatte, né di pattovire sotto alcuna\ncondizione con alcuno la sua castità. Le parole per gli\norecchi dal cuore ricevute hanno maggior forza che molti non\nstimano, e quasi ogni cosa diviene agli amanti possibile.\nMale adunque facesti prima a ascoltare e poscia a pattovire;\nma per ciò che io conosco la purità dello animo tuo, per\nsolverti da' legame della promessa, quello ti concederò che\nforse alcuno altro non farebbe, inducendomi ancora la paura\ndel nigromante, al qual forse messer Ansaldo, se tu il\nbeffassi, far ci farebbe dolenti. Voglio io che tu a lui\nvada e, se per modo alcun puoi, t'ingegni di far che,\nservata la tua onestà, tu sii da questa promessa disciolta:\ndove altramenti non si potesse, per questa volta il corpo ma\nnon l'animo gli concedi.”",
                                    "La donna, udendo il marito, piagneva e negava sé cotal\ngrazia voler da lui. A Gilberto, quantunque la donna il\nnegasse molto, piacque che così fosse: per che, venuta la\nseguente mattina, in su l'aurora, senza troppo ornarsi, con\ndue suoi famigliari innanzi e con una cameriera appresso\nn'andò la donna a casa messere Ansaldo.",
                                    "Il quale udendo la sua donna a lui esser venuta si\nmaravigliò forte; e levatosi e fatto il nigromante chiamare\ngli disse: “Io voglio che tu vegghi quanto di bene la tua\narte m'ha fatto acquistare”; e incontro andatile, senza\nalcun disordinato appetito seguire, con reverenza\nonestamente la ricevette, e in una bella camera a un gran\nfuoco se n'entrar tutti; e fatto lei porre a seder disse:\n“Madonna, io vi priego, se il lungo amore il quale io v'ho\nportato merita alcun guiderdone, che non vi sia noia\nd'aprirmi la vera cagione che qui a così fatta ora v'ha\nfatta venire e con cotal compagnia.”",
                                    "La donna vergognosa e quasi con le lagrime sopra gli occhi\nrispose: “Messere, né amor che io vi porti né promessa fede\nmi menan qui ma il comandamento del mio marito, il quale,\navuto più rispetto alle fatiche del vostro disordinato amore\nche al suo e mio onore, mi ci ha fatta venire; e per\ncomandamento di lui disposta sono per questa volta a ogni\nvostro piacere.”",
                                    "Messere Ansaldo, se prima si maravigliava, udendo la donna\nmolto più s'incominciò a maravigliare: e dalla liberalità di\nGiliberto commosso il suo fervore in compassione cominciò a\ncambiare e disse: “Madonna, unque a Dio non piaccia, poscia\nche così è come voi dite, che io sia guastatore dello onore\ndi chi ha compassione al mio amore; e per ciò l'esser qui\nsarà, quanto vi piacerà, non altramenti che se mia sorella\nfoste, e quando a grado vi sarà liberamente vi potrete\npartire, sì veramente che voi al vostro marito di tanta\ncortesia, quanta la sua è stata, quelle grazie renderete che\nconvenevoli crederete, me sempre per lo tempo avvenire\navendo per fratello e per servidore.”",
                                    "La donna, queste parole udendo, più lieta che mai disse:\n“Niuna cosa mi poté mai far credere, avendo riguardo a'\nvostri costumi, che altro mi dovesse seguir della mia venuta\nche quello che io veggio che voi ne fate; di che io vi sarò\nsempre obligata.” E preso commiato, onorevolmente\naccompagnata si tornò a Gilberto e raccontogli ciò che\navvenuto era; di che strettissima e leale amistà lui e\nmesser Ansaldo congiunse.",
                                    "Il nigromante, al quale messer Ansaldo di dare il promesso\npremio s'apparecchiava, veduta la liberalità di Giliberto\nverso messer Ansaldo e quella di messer Ansaldo verso la\ndonna, disse: “Già Dio non voglia, poi che io ho veduto\nGiliberto liberale del suo onore e voi del vostro amore, che\nio similmente non sia liberale del mio guiderdone; e per\nciò, conoscendo quello a voi star bene, intendo che vostro\nsia.”",
                                    "Il cavaliere si vergognò e ingegnossi di fargli o tutto o\nparte prendere; ma poi che invano si faticava, avendo il\nnigromante dopo il terzo dì tolto via il suo giardino e\npiacendogli di partirsi, il comandò a Dio: e spento del\ncuore il concupiscibile amore, verso la donna acceso\nd'onesta carità si rimase.",
                                    "Che direm qui, amorevoli donne? preporremo la quasi morta\ndonna e il già rattiepidito amore per la spossata speranza a\nquesta liberalità di messer Ansaldo, più ferventemente che\nmai amando ancora e quasi da più speranza acceso e nelle sue\nmani tenente la preda tanto seguita? Sciocca cosa mi\nparrebbe a dover credere che quella liberalità a questa\ncomparar si potesse.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "6"
                                    }
                                },
                                "argument": {
                                    "p": {
                                        "emph": "Il re Carlo vecchio, vittorioso, d'una giovinetta\ninnamoratosi, vergognandosi del suo folle pensiero, lei e\nuna sua sorella onorevolmente marita."
                                    }
                                },
                                "p": [
                                    "Chi potrebbe pienamente raccontare i varii ragionamenti\ntralle donne stati, qual maggior liberalità usasse, o\nGiliberto o messer Ansaldo o il nigromante, intorno a' fatti\ndi madonna Dianora? Troppo sarebbe lungo. Ma poi che il re\nalquanto disputare ebbe conceduto, alla Fiammetta guardando,\ncomandò che novellando traesse lor di quistione; la quale,\nniuno indugio preso, incominciò:",
                                    "–Splendide donne, io fui sempre in opinione che nelle\nbrigate, come la nostra è, si dovesse sì largamente\nragionare, che la troppa strettezza della intenzion delle\ncose dette non fosse altrui materia di disputare: il che\nmolto più si conviene nelle scuole tra gli studianti che tra\nnoi, le quali appena alla rocca e al fuso bastiamo. E per\nciò io, che in animo alcuna cosa dubbiosa forse avea,\nveggendovi per le già dette alla mischia, quella lascerò\nstare e una ne dirò, non mica d'uomo di poco affare ma d'un\nvaloroso re, quello che egli cavallerescamente operasse in\nnulla movendo il suo onore.",
                                    "Ciascuna di voi molte volte può avere udito ricordare il re\nCarlo vecchio o ver primo, per la cui magnifica impresa e\npoi per la gloriosa vittoria avuta del re Manfredi furon di\nFirenze i ghibellin cacciati e ritornaronvi i guelfi. Per la\nqual cosa un cavalier, chiamato messer Neri degli Uberti,\ncon tutta la sua famiglia e con molti denari uscendone, non\nsi volle altrove che sotto le braccia del re Carlo riducere.\nE per essere in solitario luogo e quivi finire in riposo la\nvita sua, a Castello da mare di Stabia se n'andò; e ivi\nforse una balestrata rimosso dall'altre abitazioni della\nterra, tra ulivi e nocciuoli e castagni, de' quali la\ncontrada è abondevole, comperò una possessione, sopra la\nquale un bel casamento e agiato fece e allato a quello un\ndilettevole giardino, nel mezzo del quale, a nostro modo,\navendo d'acqua viva copia, fece un bel vivaio e chiaro e\nquello di molto pesce riempié leggiermente.",
                                    "E a niun'altra cosa attendendo che a fare ogni dì più bello\nil suo giardino, avvenne che il re Carlo, nel tempo caldo,\nper riposarsi alquanto a Castello a mar se n'andò; dove\nudita la bellezza del giardino di messer Neri disiderò di\nvederlo. E avendo udito di cui era, pensò che, per ciò che\ndi parte avversa alla sua era il cavaliere, più\nfamiliarmente con lui si volesse fare: e mandogli a dire che\ncon quatro compagni chetamente la seguente sera con lui\nvoleva cenare nel suo giardino. Il che a messer Neri fu\nmolto caro, e magnificamente avendo apparecchiato e con la\nsua famiglia avendo ordinato ciò che far si dovesse, come\npiù lietamente poté e seppe il re nel suo bel giardino\nricevette. Il qual, poi che il giardin tutto e la casa di\nmesser Neri ebbe veduta e commendata, essendo le tavole\nmesse allato al vivaio, a una di quelle, lavato, si mise a\nsedere, e al conte Guido di Monforte, che l'un de' compagni\nera, comandò che dall'un de' lati di lui sedesse e messer\nNeri dall'altro, e a altri tre che con loro erano venuti\ncomandò che servissero secondo l'ordine posto da messer\nNeri. Le vivande vi vennero dilicate, e i vini vi furono\nottimi e preziosi, e l'ordine bello e laudevole molto senza\nalcun sentore e senza noia: il che il re commendò molto.",
                                    "E mangiando egli lietamente e del luogo solitario\ngiovandogli, e nel giardino entrarono due giovinette d'età\nforse di quindici anni l'una, bionde come fila d'oro e co'\ncapelli tutti inanellati e sopr'essi sciolti una leggier\nghirlandetta di provinca, e nelli lor visi più tosto agnoli\nparevan che altra cosa, tanto gli avevan dilicati e belli; e\neran vestite d'un vestimento di lino sottilissimo e bianco\ncome neve in su le carni, il quale dalla cintura in sù era\nstrettissimo e da indi 'n giù largo a guisa d'un padiglione\ne lungo infino a' piedi. E quella che dinanzi veniva recava\nin su le spalle un paio di vangaiuole, le quali colla\nsinistra man tenea, e nella destra aveva un baston lungo;\nl'altra che veniva appresso, aveva sopra la spalla sinistra\nuna padella e sotto quel braccio medesimo un fascetto di\nlegne e nella mano un trepiede, e nell'altra mano uno utel\nd'olio e una faccellina accesa; le quali il re vedendo si\nmaravigliò e sospeso attese quello che questo volesse dire.",
                                    "Le giovinette, venute innanzi onestamente e vergognose,\nfecero reverenzia al re; e appresso, là andatesene onde nel\nvivaio s'entrava, quella che la padella aveva, postala giù e\nl'altre cose appresso, preso il baston che l'altra portava,\ne amendune nel vivaio, l'acqua del quale loro infino al\npetto agiugnea, se n'entrarono. Uno de' famigliari di messer\nNeri prestamente quivi accese il fuoco e, posta la padella\nsopra il treppiè e dello olio messovi, cominciò a aspettare\nche le giovani gli gittasser del pesce. Delle quali l'una\nfrugando in quelle parti dove sapeva che i pesci si\nnascondevano e l'altra le vangaiuole parando, con\ngrandissimo piacere del re che ciò attentamente guardava, in\npiccolo spazio di tempo presero pesce assai; e al famigliar\ngittatine, che quasi vivi nella padella gli metteva, sì come\nammaestrate erano state cominciarono a prendere de' più\nbegli e a gittare su per la tavola davanti al re e al conte\nGuido e al padre. Questi pesci su per la mensa guizzavano,\ndi che il re aveva maraviglioso piacere; e similmente egli\nprendendo di questi alle giovani cortesemente gli gittava\nindietro, e così per alquanto spazio cianciarono, tanto che\nil famigliare quello ebbe cotto che dato gli era stato; il\nqual, più per uno intramettere che per molto cara o\ndilettevol vivanda avendol messer Neri ordinato, fu messo\ndavanti al re.",
                                    "Le fanciulle, veggendo il pesce cotto e avendo assai\npescato, essendosi tutto il bianco vestimento e sottile loro\nappiccato alle carni né quasi cosa alcuna del dilicato lor\ncorpo celando, usciron del vivaio; e ciascuna le cose recate\navendo riprese, davanti al re vergognosamente passando, in\ncasa se ne tornarono. Il re e 'l conte e gli altri, che\nservivano, avevano molto queste giovinette considerate, e\nmolto in se medesimo l'avea lodate ciascuno per belle e per\nben fatte, e oltre a ciò per piacevoli e per costumate; ma\nsopra a ogn'altro erano al re piaciute, il quale sì\nattentamente ogni parte del corpo loro aveva considerata,\nuscendo esse dell'acqua, che chi allora l'avesse punto non\nsi sarebbe sentito. E più a loro ripensando, senza saper chi\nsi fossero né come, si sentì nel cuore destare un\nferventissimo disidero di piacer loro, per lo quale assai\nben conobbe sé divenire innamorato se guardia non se ne\nprendesse; né sapeva egli stesso qual di lor due si fosse\nquella che più gli piacesse, si era di tutte cose l'una\nsimiglievole all'altra.",
                                    "Ma poi che alquanto fu sopra questo pensier dimorato,\nrivolto a messer Neri il domandò chi fossero le due\ndamigelle; a cui messer Neri rispose: “Monsignore, queste\nson mie figliuole a un medesimo parto nate, delle quali\nl'una ha nome Ginevra la bella e l'altra Isotta la bionda.”\nA cui il re le commendò molto, confortandolo a maritarle:\ndal che messer Neri, per più non poter, si scusò.",
                                    {
                                        "q": {
                                            "@rend": "block",
                                            "lg": {
                                                "l": [
                                                    {
                                                        "emph": "Là ov'io son giunto, Amore,"
                                                    },
                                                    {
                                                        "emph": "non si poria contare lungamente,"
                                                    }
                                                ]
                                            }
                                        },
                                        "#text": "E in questo, niuna cosa fuor che le frutte restando a dar\nnella cena, vennero le due giovinette in due giubbe di\nzendado bellissime, con due grandissimi piattelli d'argento\nin mano pieni di varii frutti, secondo che la stagion\nportava, e quegli davanti al re posarono sopra la tavola. E\nquesto fatto, alquanto indietro tiratesi, cominciarono a\ncantare un suono le cui parole cominciano:"
                                    },
                                    {
                                        "@rend": "noindent",
                                        "#text": "con tanta dolcezza e sì piacevolmente, che al re, che con\ndiletto le riguardava e ascoltava, pareva che tutte le\ngerarcie degli angeli quivi fossero discese a cantare; e\nquel detto, inginocchiatesi, reverentemente commiato\ndomandarono dal re, il quale, ancora che la lor partita gli\ngravasse, pure in vista lietamente il diede. Finita adunque\nla cena e il re co' suoi compagni, rimontati a cavallo e\nmesser Neri lasciato, ragionando d'una cosa e d'altra al\nreale ostiere se ne tornarono."
                                    },
                                    "Quivi, tenendo il re la sua affezion nascosa né per grande\naffare che sopravvenisse potendo dimenticar la bellezza e la\npiacevolezza di Ginevra la bella, per amor di cui la sorella\na lei simigliante ancora amava, sì nell'amorose panie\ns'invescò, che quasi a altro pensar non poteva: e altre\ncagioni dimostrando, con messer Neri teneva una stretta\ndimestichezza e assai sovente il suo bel giardin visitava\nper vedere la Ginevra. E già più avanti sofferir non potendo\ne essendogli, non sappiendo altro modo vedere, nel pensier\ncaduto di dover non solamente l'una ma amendune le\ngiovinette al padre torre, e il suo amore e la sua\nintenzione fé manifesta al conte Guido.",
                                    "Il quale, per ciò che valente uomo era, gli disse:\n“Monsignore, io ho gran maraviglia di ciò che voi mi dite,\ne tanto ne l'ho maggiore che un altro non avrebbe, quanto mi\npar meglio dalla vostra fanciullezza infino a questo dì\navere i vostri costumi conosciuti che alcun altro. E non\nessendomi paruto già mai nella vostra giovanezza, nella\nquale Amor più leggiermente doveva i suoi artigli ficcare,\naver tal passion conosciuta, sentendovi ora che già siete\nalla vecchiezza vicino, m'è sì nuovo e sì strano che voi per\namore amiate, che quasi un miracol mi pare. E se a me di ciò\ncadesse il riprendervi, io so bene ciò che io ve ne direi,\navendo riguardo che voi ancora siete con l'arme indosso nel\nregno nuovamente acquistato, tra nazion non conosciuta e\npiena d'inganni e di tradimenti, e tutto occupato di\ngrandissime sollicitudini e d'alto affare, né ancora vi\nsiete potuto porre a sedere: e intra tante cose abbiate\nfatto luogo al lusinghevole amore. Questo non è atto di re\nmagnanimo anzi d'un pusillanimo giovinetto. E oltre a\nquesto, che è molto peggio, dite che diliberato avete di\ntorre le due figliuole al povero cavaliere il quale in casa\nsua oltre al poter suo v'ha onorato, e per più onorarvi\nquelle quasi ignude v'ha dimostrate, testificando per quello\nquanta sia la fede che egli ha in voi, e che esso fermamente\ncreda voi essere re e non lupo rapace. Ora èvvi così tosto\ndella memoria caduto le violenze fatte alle donne da\nManfredi avervi l'entrata aperta in questo regno? qual\ntradimento si commise già mai più degno d'eterno supplicio,\nche saria questo, che voi a colui che v'onora togliate il\nsuo onore e la sua speranza e la sua consolazione? che si\ndirebbe di voi se voi il faceste? Voi forse estimate che\nsufficiente scusa fosse il dire: ‘Io il feci per ciò che\negli è ghibellino’. Ora è questa della giustizia del re, che\ncoloro che nelle lor braccia ricorrono in cotal forma, chi\nche essi si sieno, in così fatta guisa si trattino? Io vi\nricordo, re, che grandissima gloria v'è aver vinto Manfredi,\nma molto maggiore è se medesimo vincere; e per ciò voi, che\navete gli altri a correggere, vincete voi medesimo e questo\nappetito raffrenate, né vogliate con così fatta macchia ciò\nche gloriosamente acquistato avete guastare.”",
                                    "Queste parole amaramente punsero l'animo del re e tanto più\nl'afflissero quanto più vere le conoscea; per che, dopo\nalcun caldo sospiro, disse: “Conte, per certo ogn'altro\nnimico, quantunque forte, estimo che sia al bene ammaestrato\nguerriere assai debole e agevole a vincere a rispetto del\nsuo medesimo appetito; ma quantunque l'affanno sia grande e\nla forza bisogni inestimabile, sì m'hanno le vostre parole\nspronato, che conviene, avanti che troppi giorni trapassino,\nche io vi faccia per opera vedere che, come io so altrui\nvincere, così similmente so a me medesimo soprastare.”",
                                    "Né molti giorni appresso a queste parole passarono che\ntornato il re a Napoli, sì per torre a sé materia d'operar\nvilmente alcuna cosa e sì per premiare il cavaliere dello\nonore ricevuto da lui, quantunque duro gli fosse il fare\naltrui possessor di quello che egli sommamente per sé\ndisiderava, nondimen si dispose di voler maritare le due\ngiovani, e non come figliuole di messer Neri ma come sue. E\ncon piacer di messer Neri, magnificamente dotatele, Ginevra\nla bella diede a messer Maffeo da Palizzi e Isotta la bionda\na messer Guiglielmo della Magna, nobili cavalieri e gran\nbaron ciascuno; e loro assegnatele, con dolore inestimabile\nin Puglia se n'andò, e con fatiche continue tanto e si\nmacerò il suo fiero appetito, che, spezzate e rotte\nl'amorose catene, per quanto viver dovea libero rimase da\ntal passione.",
                                    "Saranno forse di quei che diranno piccola cosa essere a un\nre l'aver maritate duo giovinette, e io il consentirò; ma\nmolto grande e grandissima la dirò, se diremo un re\ninnamorato questo abbia fatto, colei maritando cui egli\namava senza aver preso o pigliare del suo amore fronda o\nfiore o frutto. Così adunque il magnifico re operò, il\nnobile cavaliere altamente premiando, l'amate giovinette\nlaudevolmente onorando e se medesimo fortemente vincendo.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "7"
                                    }
                                },
                                "argument": {
                                    "p": {
                                        "emph": "Il re Piero, sentito il fervente amore portatogli dalla\nLisa inferma, lei conforta e appresso a un gentil giovane la\nmarita; e lei nella fronte basciata, sempre poi si dice suo\ncavaliere."
                                    }
                                },
                                "p": [
                                    "Venuta era la Fiammetta al fin della sua novella, e\ncommendata era stata molto la virile magnificenzia del re\nCarlo, quantunque alcuna, che quivi era ghibellina,\ncommendar nol volesse; quando Pampinea, avendogliele il re\nimposto, incominciò:",
                                    "–Niun discreto, raguardevoli donne, sarebbe che non\ndicesse ciò che voi dite del buon re Carlo, se non costei\nche gli vuol mal per altro; ma per ciò che a me va per la\nmemoria una cosa non meno commendevole forse che questa,\nfatta da un suo avversario in una nostra giovane fiorentina,\nquella mi piace di raccontarvi.",
                                    "Nel tempo che i franceschi di Cicilia furon cacciati, era\nin Palermo un nostro fiorentino speziale, chiamato Bernardo\nPuccini, ricchissimo uomo, il quale d'una sua donna, senza\npiù, aveva una figliuola bellissima e già da marito. E\nessendo il re Pietro di Raona signor della isola divenuto,\nfaceva in Palermo maravigliosa festa co' suoi baroni; nella\nqual festa, armeggiando egli alla catalana, avvenne che la\nfigliuola di Bernardo, il cui nome era Lisa, da una finestra\ndove ella era con altre donne, il vide correndo egli e sì\nmaravigliosamente le piacque, che, una volta e altra poi\nriguardandolo di lui ferventemente s'innamorò.",
                                    "E cessata la festa e ella in casa del padre standosi, a\nniun'altra cosa poteva pensare se non a questo suo magnifico\ne alto amore; e quello che intorno a ciò più l'offendeva era\nil cognoscimento della sua infima condizione, il quale niuna\nsperanza appena le lasciava pigliare di lieto fine: ma non\nper tanto da amare il re indietro si voleva tirare e per\npaura di maggior noia a manifestar non l'ardiva. Il re di\nquesta cosa non s'era accorto né si curava: di che ella,\noltre a quello che si potesse estimare, portava\nintollerabile dolore. Per la qual cosa avvenne che,\ncrescendo in lei amor continuamente e una malinconia\nsopr'altra agiugnendosi, la bella giovane più non potendo\ninfermò, e evidentemente di giorno in giorno come la neve al\nsole si consumava. Il padre di lei e la madre, dolorosi di\nquesto accidente, con conforti continui e con medici e con\nmedicine in ciò che si poteva l'atavano; ma niente era, per\nciò che ella, sì come del suo amore disperata, aveva eletto\ndi più non volere vivere.",
                                    "Ora avvenne che, offerendole il padre di lei ogni suo\npiacere, le venne in pensiero, se acconciamente potesse, di\nvolere il suo amore e il suo proponimento, prima che\nmorisse, fare al re sentire; e per ciò un dì il pregò che\negli le facesse venire Minuccio d'Arezzo. Era in que' tempi\nMinuccio tenuto un finissimo cantatore e sonatore e\nvolentieri dal re Pietro veduto, il quale Bernardo avvisò\nche la Lisa volesse per udirlo alquanto e sonare e cantare:\nper che fattogliele dire, egli, che piacevole uomo era,\nincontanente a lei venne e, poi che alquanto con amorevoli\nparole confortata l'ebbe, con una sua viuola dolcemente sonò\nalcuna stampita e cantò appresso alcuna canzone, le quali\nallo amor della giovane erano fuoco e fiamma là dove egli la\ncredea consolare.",
                                    "Appresso questo disse la giovane che a lui solo alquante\nparole voleva dire; per che partitosi ciascun altro, ella\ngli disse: “Minuccio, io ho eletto te per fidissimo\nguardatore d'un mio segreto, sperando primieramente che tu\nquello a niuna persona, se non a colui che io ti dirò, debbi\nmanifestar già mai, e appresso che in quello che per te si\npossa tu mi debbi aiutare: così ti priego. Dei adunque\nsapere, Minuccio mio, che il giorno che il nostro signore re\nPietro fece la gran festa della sua essaltazione, mel venne,\narmeggiando egli, in sì forte punto veduto, che dello amor\ndi lui mi s'accese un fuoco nell'anima che al partito m'ha\nrecata che tu mi vedi; e conoscendo io quanto male il mio\namore a un re si convenga e non potendolo non che cacciare\nma diminuire e egli essendomi oltre modo grave a comportare,\nho per minor doglia eletto di voler morire; e così farò. È\nil vero che io fieramente n'andrei sconsolata, se prima egli\nnol sapesse: e non sappiendo per cui potergli questa mia\ndisposizion fargli sentire più acconciamente che per te, a\nte commettere la voglio e priegoti che non rifiuti di farlo;\ne quando fatto l'avrai, assapere mel facci, acciò che io\nconsolata morendo mi sviluppi da queste pene”; e questo\ndetto piagnendo si tacque.",
                                    "Maravigliossi Minuccio dell'altezza dello animo di costei e\ndel suo fiero proponimento e increbbenegli forte; e\nsubitamente nello animo corsogli come onestamente la poteva\nservire, le disse: “Lisa, io t'obligo la mia fede, della\nquale vivi sicura che mai ingannata non ti troverrai; e\nappresso commendandoti di sì alta impresa, come è aver\nl'animo posto a così gran re, t'offero il mio aiuto, col\nquale io spero, dove tu confortar ti vogli, sì adoperare,\nche avanti che passi il terzo giorno ti credo recar novelle\nche sommamente ti saran care; e per non perder tempo, voglio\nandare a cominciare.” La Lisa, di ciò da capo pregatol\nmolto e promessogli di confortarsi, disse che s'andasse con\nDio.",
                                    "Minuccio partitosi, ritrovò un Mico da Siena, assai buon\ndicitore in rima a quei tempi, e con prieghi lo strinse a\nfar la canzonetta che segue:",
                                    "Le quali parole Minuccio prestamente intonò d'un suono\nsoave e pietoso sì come la materia di quelle richiedeva, e\nil terzo dì se n'andò a corte, essendo ancora il re Pietro a\nmangiare; dal quale gli fu detto che egli alcuna cosa\ncantasse con la sua viuola. Laonde egli cominciò sì\ndolcemente sonando a cantar questo suono, che quanti nella\nreal sala n'erano parevano uomini adombrati, sì tutti\nstavano taciti e sospesi a ascoltare, e il re per poco più\nche gli altri. E avendo Minuccio il suo canto fornito, il re\nil domandò donde questo venisse che mai più non gliele\npareva avere udito.",
                                    "“Monsignore, “ rispose Minuccio “e' non sono ancora tre\ngiorni che le parole si fecero e 'l suono”; il quale,\navendo il re domandato per cui, rispose: “Io non l'oso\nscovrir se non a voi.”",
                                    "Il re, disideroso d'udirlo, levate le tavole nella camera\nsel fé venire, dove Minuccio ordinatamente ogni cosa udita\ngli raccontò; di che il re fece gran festa e commendò la\ngiovane assa' e disse che di sì valorosa giovane si voleva\naver compassione; e per ciò andasse da sua parte a lei e la\nconfortasse e le dicesse che senza fallo quel giorno in sul\nvespro la verrebbe a visitare.",
                                    "Minuccio, lietissimo di portare così piacevole novella,\nalla giovane senza ristare con la sua viuola n'andò; e con\nlei sola parlando ogni cosa stata raccontò e poi la canzon\ncantò con la sua viuola. Di questo fu la giovane tanto lieta\ne tanto contenta, che evidentemente senza alcuno indugio\napparver segni grandissimi della sua sanità; e con disidero,\nsenza sapere o presummere alcun della casa che ciò si fosse,\ncominciò a aspettare il vespro nel quale il suo signor veder\ndovea. Il re, il quale liberale e benigno signore era,\navendo poi più volte pensato alle cose udite da Minuccio e\nconoscendo ottimamente la giovane e la sua bellezza, divenne\nancora più che non era pietoso; e in su l'ora del vespro\nmontato a cavallo, sembiante faccendo d'andare a suo\ndiporto, pervenne là dov'era la casa dello speziale: e\nquivi, fatto domandare che aperto gli fosse un bellissimo\ngiardino il quale lo speziale avea, in quello smontò e dopo\nalquanto domandò Bernardo che fosse della figliuola, se egli\nancora maritata l'avesse.",
                                    "Rispose Bernardo: “Monsignore, ella non è maritata, anzi è\nstata e ancora è forte malata: è il vero che da nona in qua\nella è maravigliosamente migliorata.”",
                                    "Il re intese prestamente quello che questo miglioramento\nvoleva dire e disse: “In buona fé, danno sarebbe che ancora\nfosse tolta al mondo sì bella cosa: noi la vogliamo venire a\nvisitare.”",
                                    "E con due compagni solamente e con Bernardo nella camera di\nlei poco appresso se n'andò e, come là entro fu, s'accostò\nal letto dove la giovane alquanto sollevata con disio\nl'aspettava e lei per la man prese dicendo: “Madonna, che\nvuol dir questo? voi siete giovane e dovreste l'altre\nconfortare, e voi vi lasciate aver male? Noi vi vogliam\npregare che vi piaccia per amor di noi di confortarvi in\nmaniera che voi siate tosto guerita.”",
                                    "La giovane, sentendosi toccare alle mani di colui il quale\nella sopra tutte le cose amava, come che ella alquanto si\nvergognasse, pur sentiva tanto piacere nell'animo quanto se\nstata fosse in Paradiso; e come poté gli rispose: “Signor\nmio, il volere io le mie poche forze sottoporre a gravissimi\npesi m'è di questa infermità stata cagione, dalla quale voi,\nvostra buona mercé, tosto libera mi vedrete.”",
                                    "Solo il re intendeva il coperto parlare della giovane e da\npiù ogn'ora la reputava, e più volte seco stesso maladisse\nla fortuna che di tale uomo l'aveva fatta figliuola; e poi\nche alquanto fu con lei dimorato e più ancora confortatala,\nsi partì. Questa umanità del re fu commendata assai e in\ngrande onor fu attribuita allo speziale e alla figliuola; la\nquale tanto contenta rimase quanto altra donna di suo amante\nfosse già mai; e da migliore speranza aiutata in pochi\ngiorni guerita, più bella diventò che mai fosse.",
                                    "Ma poi che guerita fu, avendo il re con la reina diliberato\nqual merito di tanto amore le volesse rendere, montato un dì\na cavallo con molti de' suoi baroni a casa dello spezial se\nn'andò, e nel giardino entratosene fece lo spezial chiamare\ne la sua figliuola: e in questo venuta la reina con molte\ndonne e la giovane tra lor ricevuta, cominciarono\nmaravigliosa festa. E dopo alquanto il re insieme con la\nreina chiamata la Lisa, le disse il re: “Valorosa giovane,\nil grande amor che portato n'avete v'ha grande onore da noi\nimpetrato, del quale noi vogliamo che per amor di noi siate\ncontenta: e l'onore è questo, che, con ciò sia cosa che voi\nda marito siate, vogliamo che colui prendiate per marito che\nnoi vi daremo, intendendo sempre, non obstante questo,\nvostro cavaliere appellarci senza più di tanto amor voler da\nvoi che un sol bascio.”",
                                    "La giovane, che di vergogna tutta era nel viso divenuta\nvermiglia, faccendo suo il piacer del re, con bassa voce\ncosì rispose: “Signor mio, io son molto certa che, se egli\nsi sapesse che io di voi innamorata mi fossi, la più della\ngente me ne reputerebbe matta, credendo forse che io a me\nmedesima fossi uscita di mente e che io la mia condizione e\noltre a questo la vostra non conoscessi; ma come Idio sa,\nche solo i cuori de' mortali vede, io nell'ora che voi prima\nmi piaceste conobbi voi essere re e me figliuola di Bernardo\nspeziale, e male a me convenirsi in sì alto luogo l'ardore\ndello animo dirizzare. Ma sì come voi molto meglio di me\nconoscete, niuno secondo debita elezione ci s'innamora ma\nsecondo l'appetito e il piacere: alla qual legge più volte\ns'opposero le forze mie, e, più non potendo, v'amai e amo e\namerò sempre. È il vero che, com'io a amore di voi mi\nsenti' prendere, così mi disposi di far sempre del vostro\nvoler mio; e per ciò, non che io faccia questo di prender\nvolentier marito e d'aver caro quello il quale vi piacerà di\ndonarmi, che mio onore e stato sarà, ma se voi diceste che\nio dimorassi nel fuoco, credendovi io piacere, mi sarebbe\ndiletto. Aver voi re per cavaliere sapete quanto mi si\nconviene, e per ciò più a ciò non rispondo; né il bascio che\nsolo del mio amor volete senza licenzia di madama la reina\nvi sarà conceduto. Nondimeno di tanta benignità verso me\nquanta è la vostra e quella di madama la reina che è qui,\nIdio per me vi renda e grazie e merito, ché io da render non\nl'ho”; e qui si tacque.",
                                    "Alla reina piacque molto la risposta della giovane, e\nparvele così savia come il re l'aveva detto. Il re fece\nchiamare il padre della giovane e la madre: e sentendogli\ncontenti di ciò che fare intendeva, si fece chiamare un\ngiovane, il quale era gentile uomo ma povero, ch'avea nome\nPerdicone, e postegli certe anella in mano a lui non\nrecusante di farlo fece sposare la Lisa.",
                                    "A' quali incontanente il re, oltre a molte gioie e care che\negli e la reina alla giovane donarono, gli donò Cefalù e\nCalatabellotta, due bonissime terre e di gran frutto,\ndicendo: “Queste ti doniam noi per dote della donna: quello\nche noi vorremo fare a te, tu tel vedrai nel tempo\navvenire”; e questo detto, rivolto alla giovane disse:\n“Ora vogliam noi prender quel frutto che noi del vostro\namore aver dobbiamo”; e presole con amenduni le mani il\ncapo le basciò la fronte.",
                                    "Perdicone e 'l padre e la madre della Lisa, e ella\naltressì, contenti grandissima festa fecero e liete nozze; e\nsecondo che molti affermano, il re molto bene servò alla\ngiovane il convenente, per ciò che mentre visse sempre\ns'appellò suo cavaliere né mai in alcun fatto d'arme andò\nche egli altra sopransegna portasse che quella che dalla\ngiovane mandata gli fosse.",
                                    "Così adunque operando si pigliano gli animi de' subgetti,\ndassi altrui materia di bene operare e le fame eterne\ns'acquistano: alla qual cosa oggi pochi o niuno ha l'arco\nteso dello 'ntelletto, essendo li più de' signori divenuti\ncrudeli e tiranni.–"
                                ],
                                "lg": {
                                    "@type": "canzonetta",
                                    "lg": [
                                        {
                                            "l": [
                                                "Muoviti, Amore, e vattene a Messere,",
                                                "e contagli le pene ch'io sostegno;",
                                                "digli ch'a morte vegno,",
                                                "celando per temenza il mio volere."
                                            ]
                                        },
                                        {
                                            "l": [
                                                "Merzede, Amore, a man giunte ti chiamo,",
                                                "ch'a Messer vadi là dove dimora.",
                                                "Dì che sovente lui disio e amo,",
                                                "sì dolcemente lo cor m'innamora;",
                                                "e per lo foco ond'io tutta m'infiamo",
                                                "temo morire, e già non saccio l'ora",
                                                "ch'i' parta da sì grave pena dura,",
                                                "la qual sostegno per lui disiando,",
                                                "temendo e vergognando:",
                                                "deh! il mal mio, per Dio, fagli assapere."
                                            ]
                                        },
                                        {
                                            "l": [
                                                "Poi che di lui, Amor, fu' innamorata,",
                                                "non mi donasti ardir quanto temenza",
                                                "che io potessi sola una fiata",
                                                "lo mio voler dimostrare in parvenza",
                                                "a quegli che mi tien tanto affannata;",
                                                "così morendo, il morir m'è gravenza!",
                                                "Forse che non gli saria spiacenza,",
                                                "se el sapesse quanta pena i' sento,",
                                                "s'a me dato ardimento",
                                                "avesse in fargli mio stato sapere."
                                            ]
                                        },
                                        {
                                            "l": [
                                                "Poi che 'n piacere non ti fu, Amore,",
                                                "ch'a me donassi tanta sicuranza,",
                                                "ch'a Messer far savessi lo mio core,",
                                                "lasso, per messo mai o per sembianza,",
                                                "mercé ti chero, dolce mio signore,",
                                                "che vadi a lui e donagli membranza",
                                                "del giorno ch'io il vidi a scudo e lanza",
                                                "con altri cavalieri arme portare:",
                                                "presilo a riguardare",
                                                "innamorata sì, che 'l mio cor pere."
                                            ]
                                        }
                                    ]
                                }
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "8"
                                    }
                                },
                                "argument": {
                                    "p": {
                                        "emph": "Sofronia, credendosi esser moglie di Gisippo, è moglie di\nTito Quinzio Fulvo e con lui se ne va a Roma, dove Gisippo\nin povero stato arriva; e credendo da Tito esser disprezzato\nsé avere uno uomo ucciso, per morire, afferma; Tito,\nriconosciutolo, per iscamparlo dice sé averlo morto; il che\ncolui che fatto l'avea vedendo se stesso manifesta; per la\nqual cosa da Ottaviano tutti sono liberati, e Tito dà a\nGisippo la sorella per moglie e con lui comunica ogni suo\nbene."
                                    }
                                },
                                "p": [
                                    "Filomena, per comandamento del re, essendo Pampinea di\nparlar ristata e già avendo ciascuna commendato il re\nPietro, e più la ghibellina che l'altre, incominciò:",
                                    "–Magnifiche donne, chi non sa li re poter, quando\nvogliono, ogni gran cosa fare e loro altressì\nspezialissimamente richiedersi l'esser magnifico? Chi\nadunque, possendo, fa quello che a lui s'appartiene, fa\nbene; ma non se ne dee l'uomo tanto maravigliare né alto con\nsomme lode levarlo, come un altro si converria che il\nfacesse, a cui per poca possa meno si richiedesse. E per\nciò, se voi con tante parole l'opere del re essaltate e\npaionvi belle, io non dubito punto che molto più non vi\ndebbian piacere e esser da voi commendate quelle de' nostri\npari, quando sono a quelle de' re simiglianti o maggiori;\nper che una laudevole opera e magnifica usata tra due\ncittadini amici ho proposto in una novella di raccontarvi.",
                                    "Nel tempo adunque che Ottavian Cesare, non ancora chiamato\nAugusto ma nello uficio chiamato triumvirato, lo 'mperio di\nRoma reggeva, fu in Roma un gentile uomo chiamato Publio\nQuinzio Fulvo; il quale avendo un suo figliuolo, Tito\nQuinzio Fulvo nominato, di maraviglioso ingegno, a imprender\nfilosofia il mandò a Atene e quantunque più poté il\nraccomandò a un nobile uomo chiamato Cremete, il quale era\nantichissimo suo amico. Dal quale Tito nelle propie case di\nlui fu allogato in compagnia d'un suo figliuolo nominato\nGisippo, e sotto la dottrina d'un filosofo, chiamato\nAristippo, e Tito e Gisippo furon parimente da Cremete posti\na imprendere.",
                                    "E venendo i due giovani usando insieme, tanto si trovarono\ni costumi loro esser conformi, che una fratellanza e una\namicizia sì grande ne nacque tra loro, che mai poi da altro\ncaso che da morte non fu separata: niun di loro aveva né ben\nné riposo se non tanto quanto erano insieme. Essi avevano\ncominciati gli studii, e parimente ciascuno d'altissimo\ningegno dotato saliva alla gloriosa altezza della filosofia\ncon pari passo e con maravigliosa laude: e in cotal vita con\ngrandissimo piacer di Cremete, che quasi l'un più che\nl'altro non avea per figliuolo, perseveraron ben tre anni.\nNella fine de' quali, sì come di tutte le cose addiviene,\naddivenne che Cremete già vecchio di questa vita passò: di\nche essi pari compassione, sì come di comun padre,\nportarono, né si discernea per gli amici né per gli parenti\ndi Cremete qual più fosse per lo sopravvenuto caso da\nracconsolar di lor due.",
                                    "Avvenne, dopo alquanti mesi, che gli amici di Gisippo e i\nparenti furon con lui e insieme con Tito il confortarono a\ntor moglie: e trovarongli una giovane di maravigliosa\nbellezza e di nobilissimi parenti discesa e cittadina\nd'Atene, il cui nome era Sofronia, d'età forse di quindici\nanni. E appressandosi il termine delle future nozze, Gisippo\npregò un dì Tito che con lui andasse a vederla, ché veduta\nancora non l'avea; e nella casa di lei venuti e essa sedendo\nin mezzo d'amenduni, Tito, quasi consideratore della\nbellezza della sposa del suo amico, la cominciò\nattentissimamente a riguardare; e ogni parte di lei\nsmisuratamente piacendogli, mentre quelle seco sommamente\nlodava sì fortemente, senza alcun sembiante mostrarne, di\nlei s'accese, quanto alcuno amante di donna s'accendesse già\nmai; ma poi che alquanto con lei stati furono, partitisi, a\ncasa se ne tornarono.",
                                    "Quivi Tito, solo nella sua camera entratosene, alla\npiaciuta giovane cominciò a pensare, tanto più accendendosi\nquanto più nel pensier si stendea: di che accorgendosi, dopo\nmolti caldi sospiri seco cominciò a dire: “Ahi! misera la\nvita tua, Tito! Dove e in che pon tu l'animo e l'amore e la\nsperanza tua? or non conosci tu, sì per li ricevuti onori da\nCremete e dalla sua famiglia e sì per la intera amicizia la\nquale è tra te e Gisippo, di cui costei è sposa, questa\ngiovane convenirsi avere in quella reverenza che sorella?\nche dunque ami? dove ti lasci transportare allo 'ngannevole\namore? dove alla lusinghevole speranza? Apri gli occhi dello\n'ntelletto e te medesimo, o misero, riconosci; dà luogo alla\nragione, raffrena il concupiscibile appetito, tempera i\ndisideri non sani e a altro dirizza i tuoi pensieri;\ncontrasta in questo cominciamento alla tua libidine e vinci\nte medesimo mentre che tu hai tempo. Questo non si conviene\nche tu vuogli, questo non è onesto; questo a che tu seguir\nti disponi, eziandio essendo certo di giugnerlo, che non\nse', tu il dovresti fuggire, se quello riguardassi che la\nvera amistà richiede e che tu dei. Che dunque farai, Tito?\nLasciarai lo sconvenevole amore, se quello vorrai fare che\nsi conviene.” E poi, di Sofronia ricordandosi, in contrario\nvolgendo, ogni cosa detta dannava dicendo: “Le leggi\nd'amore sono di maggior potenzia che alcune altre: elle\nrompono non che quelle della amistà ma le divine. Quante\nvolte ha già il padre la figliuola amata, il fratello la\nsorella, la matrigna il figliastro? Cose più monstruose che\nl'uno amico amar la moglie dell'altro, già fattosi mille\nvolte. Oltre a questo io son giovane, e la giovanezza è\ntutta sottoposto all'amorose leggi: quello adunque che a\namor piace a me convien che piaccia. L'oneste cose\ns'appartengono a' più maturi: io non posso volere se non\nquello che amor vuole. La bellezza di costei merita d'essere\namata da ciascheduno; e se io l'amo, che giovane sono, chi\nme ne potrà meritamente riprendere? Io non l'amo perché ella\nsia di Gisippo, anzi l'amo che l'amerei di chiunque ella\nstata fosse. Qui pecca la fortuna che a Gisippo mio amico\nl'ha conceduta più tosto che a un altro; e se ella dee\nessere amata, che dee e meritamente per la sua bellezza, più\ndee esser contento Gisippo, risappiendolo, che io l'ami io\nche un altro.” E da questo ragionamento faccendo beffe di\nse medesimo tornando in sul contrario, e di questo in quello\ne di quello in questo, non solamente quel giorno e la notte\nseguente consumò, ma più altri, in tanto che, il cibo e 'l\nsonno perdutone per debolezza fu constretto a giacere.",
                                    "Gisippo, il qual più dì l'avea veduto di pensier pieno e\nora il vedeva infermo, se ne doleva forte e con ogni arte e\nsollicitudine, mai da lui non partendosi, s'ingegnava di\nconfortarlo, spesso e con instanzia domandandolo della\ncagione de' suoi pensieri e della infermità; ma avendogli\npiù volte Tito dato favole per risposta e Gisippo avendole\nconosciute, sentendosi pur Tito constrignere, con pianti e\ncon sospiri gli rispose in cotal guisa: “Gisippo, se agli\ndii fosse piaciuto, a me era assai più a grado la morte che\nil più vivere, pensando che la fortuna m'abbi condotto in\nparte che della mia virtù mi sia convenuto far pruova e\nquella con grandissima vergogna di me truovi vinta; ma certo\nio n'aspetto tosto quel merito che mi si conviene, cioè la\nmorte, la qual mi fia più cara che il vivere con rimembranza\ndella mia viltà, la quale, per ciò che a te né posso né\ndebbo alcuna cosa celare, non senza gran rossor ti\nscoprirrò.” E cominciatosi da capo, la cagion de' suoi\npensieri e' pensieri e la battaglia di quegli e ultimamente\nde' quali fosse la vittoria e sé per l'amor di Sofronia\nperire gli discoperse, affermando che, conoscendo egli\nquanto questo gli si sconvenisse, per penitenzia n'avea\npreso il voler morire, di che tosto credeva venire a capo.",
                                    "Gisippo, udendo questo e il suo pianto vedendo, alquanto\nprima sopra sé stette, sì come quegli che del piacere della\nbella giovane, avvegna che più temperatamente, era preso; ma\nsenza indugio diliberò la vita dello amico più che Sofronia\ndovergli esser cara, e così, dalle lagrime di lui al\nlagrimare invitato, gli rispose piangendo: “Tito, se tu non\nfossi di conforto bisognoso come tu se', io di te a te\nmedesimo mi dorrei, sì come d'uomo il quale hai la nostra\namicizia violata, tenendomi sì lungamente la tua gravissima\npassione nascosa. E come che onesto non ti paresse, non son\nper ciò le disoneste cose se non come l'oneste da celare\nall'amico, per ciò che chi amico è, come delle oneste con\nl'amico prende piacere, così le non oneste s'ingegna di\ntorre dello animo dello amico; ma ristarommene al presente e\na quel verrò che di maggior bisogno esser conosco. Se tu\nardentemente ami Sofronia a me sposata, io non me ne\nmaraviglio, ma maraviglierem'io ben se così non fosse,\nconoscendo la sua bellezza e la nobiltà dell'animo tuo, atta\ntanto più a passion sostenere quanto ha più d'eccellenza la\ncosa che piaccia. E quanto tu ragionevolmente ami Sofronia,\ntanto ingiustamente della fortuna ti duoli, quantunque tu\nciò non esprimi, che a me conceduta l'abbia, parendoti il\ntuo amarla onesto se d'altrui fosse stata che mia. Ma se tu\nse' savio come suoli, a cui la poteva la fortuna concedere,\ndi cui tu più l'avessi a render grazie che d'averla a me\nconceduta? Qualunque altro avuta l'avesse, quantunque il tuo\namore onesto stato fosse, l'avrebbe egli a sé amata più\ntosto che a te, il che di me, se così mi tieni amico come io\nti sono, non dei sperare; e la cagione è questa, che io non\nmi ricordo, poi che amici fummo, che io alcuna cosa avessi\nche così non fosse tua come mia. Il che, se tanto fosse la\ncosa avanti che altramenti esser non potessi, così ne farei\ncome dell'altre; ma ella è ancora in sì fatti termini, che\ndi te solo la posso fare e così farò, per ciò che io non so\nquello che la mia amistà ti dovesse esser cara, se io d'una\ncosa che onestamente far si puote, non sapessi d'un mio\nvoler far tuo. Egli è il vero che Sofronia è mia sposa e che\nio l'amava molto e con gran festa le sue nozze aspettava; ma\nper ciò che tu, sì come molto più intendente di me, con più\nfervor disideri così cara cosa come ella è, vivi sicuro che\nnon mia ma tua moglie verrà nella mia camera. E per ciò\nlascia il pensiero, caccia la malinconia, richiama la\nperduta santà e il conforto e l'allegrezza, e da questa ora\ninnanzi lieto aspetta i meriti del tuo molto più degno amore\nche il mio non era.”",
                                    "Tito, udendo così parlare a Gisippo, quanto la lusinghevole\nsperanza di quello gli porgeva piacere, tanto la debita\nragion gli recava vergogna, mostrandogli che quanto più era\ndi Gisippo la liberalità tanto di lui a usarla pareva la\nsconvenevolezza maggiore; per che, non ristando di piagnere,\ncon fatica così gli rispose: “Gisippo, la tua liberale e\nvera amistà assai chiaro mi mostra quello che alla mia\ns'appartenga di fare. Tolga via Iddio che mai colei, la\nquale Egli sì come a più degno ha a te donata, che io da te\nla riceva per mia. Se Egli avesse veduto che a me si\nconvenisse costei, né tu né altri dee credere che mai a te\nconceduta l'avesse. Usa adunque lieto la tua elezione e il\ndiscreto consiglio e il suo dono, e me nelle lagrime, le\nquali Egli sì come a indegno di tanto bene m'ha\napparecchiate, consumar lascia, le quali o io vincerò e\nsaratti caro, o esse me vinceranno e sarò fuor di pena.”",
                                    "Al quale Gisippo disse: “Tito, se la nostra amistà mi può\nconcedere tanto di licenzia, che io a seguire un mio piacer\nti sforzi e te a doverlo seguire puote inducere, questo fia\nquello in che io sommamente intendo d'usarla: e dove tu non\ncondiscenda piacevole a' prieghi miei, con quella forza che\nne' beni dello amico usar si dee farò che Sofronia fia tua.\nIo conosco quanto possono le forze d'amore e so che elle non\nuna volta ma molte hanno a infelice morte gli amanti\ncondotti; e io veggio te sì presso, che tornare adietro né\nvincere potresti le lagrime ma procedendo vinto verresti\nmeno: al quale io senza alcun dubbio tosto verrei appresso.\nAdunque, quando per altro io non t'amassi, m'è acciò che io\nviva cara la vita tua. Sarà adunque Sofronia tua, ché di\nleggiere altra che così ti piacesse non troverresti; e io,\nil mio amore leggiermente a un'altra volgendo, avrò te e me\ncontentato. Alla qual cosa forse così liberal non sarei, se\ncosì rade o con quella difficultà le mogli si trovasser che\nsi truovan gli amici: e per ciò, potend' io\nleggerissimamente altra moglie trovare ma non altro amico,\nio voglio innanzi (non vo' dir perder lei, ché non la\nperderò dandola a te, ma a un altro me la transmuterò di\nbene in meglio) transmutarla che perder te. E per ciò, se\nalcuna cosa possono in te i prieghi miei, io ti priego che,\ndi questa afflizion togliendoti, a una ora consoli te e me e\ncon buona speranza ti disponghi a pigliar quella letizia che\nil tuo caldo amore della cosa amata disidera.”",
                                    "Come che Tito di consentire a questo, che Sofronia sua\nmoglie divenisse, si vergognasse e per questo duro stesse\nancora, tirandolo da una parte amore e d'altra i conforti di\nGisippo sospignendolo, disse: “ Ecco, Gisippo, io non so\nquale io mi dica che io faccia più, o il mio piacere o il\ntuo, faccendo quello che tu pregando mi di' che tanto ti\npiace; e poi che la tua liberalità è tanta che vince la mia\ndebita vergogna, e io il farò. Ma di questo ti rendi certo,\nche io nol fo come uomo che non conosca me da te ricever non\nsolamente la donna amata ma con quella la vita mia. Facciano\ngl' iddii, se esser può, che con onore e con ben di te io ti\npossa ancora mostrare quanto a grado mi sia ciò che tu verso\nme, più pietoso di me che io medesimo, adoperi.”",
                                    "Appresso queste parole disse Gisippo: “Tito, in questa\ncosa, a volere che effetto abbia, mi par da tenere questa\nvia. Come tu sai, dopo lungo trattato de' miei parenti e di\nquei di Sofronia, essa è divenuta mia sposa; e per ciò, se\nio andassi ora a dire che io per moglie non la volessi,\ngrandissimo scandalo ne nascerebbe e turberei i suoi e' miei\nparenti. Di che niente mi curerei se io per questo vedessi\nlei dover divenir tua; ma io temo, se io a questo partito la\nlasciassi, che i parenti suoi non la dieno prestamente a un\naltro, il qual forse non sarai desso tu, e così tu avrai\nperduto quello che io non avrò acquistato. E per ciò mi\npare, dove tu sii contento, che io con quello che cominciato\nho seguiti avanti, e sì come mia me la meni a casa e faccia\nle nozze; e tu poi occultamente, sì come noi saprem fare,\ncon lei sì come con tua moglie ti giacerai. Poi a luogo e a\ntempo manifesteremo il fatto; il quale se lor piacerà, bene\nstarà, se non piacerà, sarà pur fatto, e, non potendo\nindietro tornare, converrà per forza che sien contenti.”",
                                    "Piacque a Tito il consiglio: per la qual cosa Gisippo come\nsua nella sua casa la ricevette, essendo già Tito guarito e\nben disposto; e fatta la festa grande, come fu la notte\nvenuta, lasciar le donne la nuova sposa nel letto del suo\nmarito e andar via.",
                                    "Era la camera di Tito a quella di Gisippo congiunta e\ndell'una si poteva nell'altra andare: per che, essendo\nGisippo nella sua camera e ogni lume avendo spento, a Tito\ntacitamente andatosene gli disse che con la sua donna\ns'andasse a coricare. Tito vedendo questo, vinto da\nvergogna, si volle pentere e recusava l'andata; ma Gisippo,\nche con intero animo, come con le parole, al suo piacere era\npronto, dopo lunga tencione vel pur mandò. Il quale, come\nnel letto giunse, presa la giovane quasi come sollazzando\nchetamente la domandò se sua moglie esser voleva. Ella,\ncredendo lui esser Gisippo, rispose di sì; ond'egli un bello\ne ricco anello le mise in dito dicendo: “E io voglio esser\ntuo marito.” E quinci consumato il matrimonio, lungo e\namoroso piacer prese di lei, senza che ella o altri mai\ns'accorgesse che altro che Gisippo giacesse con lei.",
                                    "Stando adunque in questi termini il maritaggio di Sofronia\ne di Tito, Publio suo padre di questa vita passò: per la\nqual cosa a lui fu scritto che senza indugio a vedere i\nfatti suoi a Roma se ne tornasse, e per ciò egli d'andarne e\ndi menarne Sofronia diliberò con Gisippo; il che, senza\nmanifestarle come la cosa stesse, far non si dovea né poteva\nacconciamente. Laonde, un dì nella camera chiamatala,\ninteramente come il fatto stava le dimostrarono, e di ciò\nTito per molti accidenti tra lor due stati la fece chiara.\nLa qual, poi che l'uno e l'altro un poco sdegnosetta ebbe\nguatato, dirottamente cominciò a piagnere sé dello 'nganno\ndi Gisippo ramaricando: e prima che nella casa di Gisippo\nnulla parola di ciò facesse, se n'andò a casa il padre suo e\nquivi a lui e alla madre narrò lo 'nganno il quale ella e\neglino da Gisippo ricevuto avevano, affermando sé esser\nmoglie di Tito e non di Gisippo come essi credevano. Questo\nfu al padre di Sofronia gravissimo, e co' suoi parenti e con\nque' di Gisippo ne fece una lunga e gran querimonia, e furon\nle novelle e le turbazion molte e grandi. Gisippo era a'\nsuoi e a que' di Sofronia in odio, e ciascun diceva lui\ndegno non solamente di riprensione ma d'aspro gastigamento.\nMa egli sé onesta cosa aver fatta affermava e da dovernegli\nesser rendute grazie da' parenti di Sofronia, avendola a\nmiglior di sé maritata.",
                                    {
                                        "foreign": {
                                            "@lang": "lat",
                                            "#text": "ab eterno"
                                        },
                                        "#text": "Tito d'altra parte ogni cosa sentiva e con gran noia\nsosteneva; e conoscendo costume esser de' greci tanto\ninnanzi sospignersi co' romori e con le minacce quanto\npenavano a trovar chi loro rispondesse, e allora non\nsolamente umili ma vilissimi divenire, pensò più non fossero\nsenza risposta da comportare le lor novelle. E avendo esso\nanimo romano e senno ateniese, con assai acconcio modo i\nparenti di Gisippo e que' di Sofronia in un tempio fé\nragunare, e in quello entrato accompagnato da Gisippo solo,\ncosì agli aspettanti parlò: “Credesi per molti filosofanti\nche ciò che s'adopera da' mortali sia degl'iddii immortali\ndisposizione e provedimento, e per questo vogliono alcuni\nesser di necessità ciò che ci si fa o farà mai, quantunque\nalcuni altri sieno che questa necessità impongano a quel\nch'è fatto solamente. Le quali oppinioni se con alcuno\navvedimento riguardate fieno, assai apertamente si vedrà che\nil riprender cosa che frastornar non si possa, niuna altra\ncosa è a fare se non volersi più savio mostrar che gl'iddii,\nli quali noi dobbiam credere che con ragion perpetua e senza\nalcuno error dispongano e governino noi e le nostre cose;\nper che, quanto le loro operazion ripigliare sia matta\npresunzione e bestiale, assai leggiermente il potete vedere\ne ancora chenti e quali catene color meritino che tanto in\nciò si lasciano trasportar dall'ardire. De' quali, secondo\nil mio giudicio, voi siete tutti, se quello è vero che io\nintendo che voi dovete aver detto e continuamente dite, per\nciò che mia moglie Sofronia è divenuta dove lei a Gisippo\navavate dato, non riguardando che  disposto\nfosse che ella non di Gisippo divenisse ma mia, sì come per\neffetto si conosce al presente. Ma per ciò che il parlare\ndella segreta providenzia e intenzion degl' iddii pare a\nmolti duro e grave a comprendere, presupponendo che essi di\nniuno nostro fatto s'impaccino, mi piace di condiscendere a'\nconsigli degli uomini; de' quali dicendo, mi converrà far\ndue cose molto a' miei costumi contrarie. L'una ha alquanto\nme commendare; e l'altra il biasimare alquanto altrui o\navvilire. Ma per ciò che dal vero né nell'una né nell'altra\nnon intendo partirmi, e la presente materia il richiede, il\npur farò. vostri ramarichii, più da furia che da ragione\nincitati, con continui mormorii, anzi romori, vituperano,\nmordono e dannano Gisippo per ciò che colei m'ha data per\nmoglie col suo consiglio, che voi a lui col vostro avavate\ndata, là dove io estimo che egli sia sommamente da\ncommendare; e le ragioni son queste: l'una perché egli ha\nfatto quello che amico dee fare; l'altra perché egli ha più\nsaviamente fatto che voi non avavate. Quello che le sante\nleggi della amicizia vogliono che l'uno amico per l'altro\nfaccia, non è mia intenzione di spiegare al presente,\nessendo contento d'avervi tanto solamente ricordato di\nquelle, che il legame dell'amistà troppo più stringa che\nquel del sangue o del parentado, con ciò sia cosa che gli\namici noi abbiamo quali ce gli eleggiamo e i parenti quali\nce gli dà la fortuna. E per ciò, se Gisippo amò più la mia\nvita che la vostra benivolenza, essendo io suo amico come io\nmi tengo, niuno se ne dee maravigliare. Ma vegnamo alla\nseconda ragione, nella quale con più instanzia vi si convien\ndimostrare lui più essere stato savio che voi non siete, con\nciò sia cosa che della providenzia degl'iddii niente mi pare\nche voi sentiate e molto men conosciate dell'amicizia gli\neffetti. Dico che il vostro avvedimento, il vostro consiglio\ne la vostra diliberazione aveva Sofronia data a Gisippo\ngiovane e filosofo, quello di Gisippo la diede a giovane e\nfilosofo; il vostro consiglio la diede a ateniese, e quel di\nGisippo a romano; il vostro a un gentil giovane, quel di\nGisippo a un più gentile; il vostro a un ricco giovane, quel\ndi Gisippo a un ricchissimo; il vostro a un giovane il quale\nnon solamente non l'amava ma appena la conosceva, quel di\nGisippo a un giovane il quale sopra ogni sua felicità e più\nche la propria vita l'amava. E che quello che io dico sia\nvero e più da commendare che quello che voi fatto avavate,\nriguardisi a parte a parte. Che io giovane e filosofo sia\ncome Gisippo, il viso mio e gli studii, senza più lungo\nsermon farne, il possono dichiarare: una medesima età è la\nsua e la mia, e con pari passo sempre proceduti siamo\nstudiando. E il vero che egli è ateniese e io romano. Se\ndella gloria delle città si disputerà, io dirò che io sia di\ncittà libera e egli di tributaria; io dirò che io sia di\ncittà donna di tutto il mondo e egli di città obediente alla\nmia; io dirò che io sia di città fiorentissima d'arme,\nd'imperio e di studii dove egli non potrà la sua se non di\nstudii commendare. Oltre a questo, quantunque voi qui scolar\nmi veggiate assai umile, io non son nato della feccia del\npopolazzo di Roma: le mie case e i luoghi publici di Roma\nson pieni d'antiche imagini de' miei maggiori, e gli annali\nromani si troveranno pieni di molti triunfi menati da'\nQuinzii in sul roman Capitolio: né è per vecchiezza marcita,\nanzi oggi più che mai fiorisce la gloria del nostro nome. Io\nmi taccio per vergogna delle mie ricchezze, nella mente\navendo che l'onesta povertà sia antico e larghissimo\npatrimonio de' nobili cittadini di Roma; la quale, se dalla\nopinione de' volgari è dannata e son commendati i tesori, io\nne sono, non come cupido ma come amato dalla fortuna,\nabondante. E assai conosco che egli v'era qui, e doveva\nessere e dee, caro d'aver per parente Gisippo; ma io non vi\ndebbo per alcuna cagione meno essere a Roma caro,\nconsiderando che di me là avrete ottimo oste e utile e\nsollecito e possente padrone, così nelle publiche oportunità\ncome ne' bisogni privati. Chi dunque, lasciando star la\nvolontà e con ragion riguardando, più i vostri consigli\ncommenderà che quegli del mio Gisippo? Certo niuno. E\nadunque Sofronia ben maritata a Tito Quinzio Fulvo, nobile,\nantico e ricco cittadin di Roma e amico di Gisippo: per che\nchi di ciò si duole o si ramarica, non fa quello che dee né\nsa quello che egli si fa. Saranno forse alcuni che diranno\nnon dolersi Sofronia esser moglie di Tito ma dolersi del\nmodo nel quale sua moglie è divenuta, nascosamente, di\nfurto, senza saperne amico o parente alcuna cosa. E questo\nnon è miracolo, né cosa che di nuovo avvenga. Io lascio star\nvolentieri quelle che già contro a' voleri de' padri hanno i\nmariti presi e quelle che si sono con li loro amanti\nfuggite, e prima amiche sono state che mogli, e quelle che\nprima con le gravidezze o co' parti hanno i matrimonii\npalesati che con la lingua, e hagli fatti la necessità\naggradire: quello che di Sofronia non è avvenuto, anzi\nordinatamente, discretamente e onestamente da Gisippo a Tito\nè stata data. E altri diranno colui averla maritata a cui di\nmaritarla non apparteneva: sciocche lamentanze son queste e\nfeminili e da poca considerazion procedenti. Non usa ora la\nfortuna di nuovo varie vie e istrumenti nuovi a recare le\ncose agli effetti diterminati? Che ho io a curare se il\ncalzolaio più tosto che il filosofo avrà d'un mio fatto\nsecondo il suo giudicio disposto o in occulto o in palese,\nse il fine è buono? Debbomi io ben guardare, se il calzolaio\nnon è discreto, che egli più non ne possa fare, e\nringraziarlo del fatto. Se Gisippo ha ben Sofronia maritata,\nl'andarsi del modo dolendo e di lui è una stoltizia\nsuperflua; se del suo senno voi non vi confidate, guardatevi\nche egli più maritar non ne possa, e di questa il\nringraziate. Nondimeno dovete sapere che io non cercai né\ncon ingegno né con fraude d'imporre alcuna macula all'onestà\ne alla chiarezza del vostro sangue nella persona di\nSofronia; e quantunque io l'abbia occultamente per moglie\npresa, io non venni come rattore a torle la sua verginità né\ncome nemico la volli men che onestamente avere, il vostro\nparentado rifiutando; ma ferventemente acceso della sua vaga\nbellezza e della vertù di lei, conoscendo, se con quello\nordine che voi forse volete dire cercata l'avessi, che,\nessendo ella molto amata da voi, per tema che io a Roma\nmenata non ne l'avessi, avuta non l'avrei. Usai adunque\nl'arte occulta che ora vi puote essere aperta, e feci\nGisippo, a quello che egli di fare non era disposto,\nconsentire in mio nome; e appresso, quantunque io\nardentemente l'amassi, non come amante ma come marito i suoi\ncongiugnimenti cercai, non appressandomi prima a lei, sì\ncome essa medesima può con verità testimoniare, che io e con\nle debite parole e con l'anello l'ebbi sposata, domandandola\nse ella me per marito volea: a che ella rispose di sì. Se\nesser le pare ingannato, non io ne son da riprendere, ma\nella, che me non dimandò chi io fossi. Questo è adunque il\ngran male, il gran peccato, il gran fallo adoperato da\nGisippo amico e da me amante, che Sofronia occultamente sia\ndivenuta moglie di Tito Quinzio; per questo il lacerate,\nminacciate e insidiate. E che ne fareste voi più, se egli a\nun villano, a un ribaldo, a un servo data l'avesse? quali\ncatene, qual carcere, quali croci ci basterieno? Ma lasciamo\nora star questo: egli è venuto il tempo il quale io ancora\nnon aspettava, cioè che mio padre sia morto e che a me\nconviene a Roma tornare, per che, meco volendone Sofronia\nmenare, v'ho palesato quello che io forse ancora v'avrei\nnascoso; il che, se savi sarete, lietamente comporterete per\nciò che, se ingannare o oltreggiare v'avessi voluto,\nschernita ve la poteva lasciare: ma tolga Idio via questo,\nche in romano spirito tanta viltà albergar possa giammai.\nElla adunque, cioè Sofronia, per consentimento degl'iddii e\nper vigor delle leggi umane e per lo laudevole senno del mio\nGisippo e per la mia amorosa astuzia è mia. La qual cosa\nvoi, per avventura più che gl'iddii o che gli altri uomini\nsavi tenendovi, bestialmente in due maniere forte a me\nnoiose mostra che voi danniate: l'una è Sofronia tenendovi,\nnella quale, più che mi piaccia, alcuna ragion non avete; e\nl'altra è il trattar Gisippo, al quale meritamente obligati\nsiete, come nemico. Nelle quali quanto scioccamente facciate\nio non intendo al presente di più aprirvi, ma come amici vi\nconsigliare che si pongan giuso gli sdegni vostri, e i\ncrucci presi si lascino tutti e che Sofronia mi sia\nrestituita, acciò che io lietamente vostro parente mi parta\ne viva vostro: sicuri di questo che, o piacciavi o non\npiacciavi quel che è fatto, se altramenti operare\nintendeste, io vi torrò Gisippo, e senza fallo, se a Roma\npervengo, io riavrò colei che è meritamente mia, mal grado\nche voi n'abbiate; e quanto lo sdegno de' romani animi\npossa, sempre nimicandovi, vi farò per esperienza\nconoscere.”"
                                    },
                                    "Poi che Tito così ebbe detto, levatosi in piè tutto nel\nviso turbato, preso Gisippo per mano, mostrando d'aver poco\na cura quanti nel tempio n'erano, di quello crollando la\ntesta e minacciando s'uscì.",
                                    "Quegli che là entro rimasono, in parte dalle ragioni di\nTito al parentado e alla sua amistà indotti e in parte\nspaventati dall'ultime sue parole, di pari concordia\ndiliberarono essere il migliore d'aver Tito per parente, poi\nche Gisippo non aveva esser voluto, che aver Gisippo per\nparente perduto e Tito per nemico acquistato. Per la qual\ncosa andati, ritrovar Tito e dissero che piaceva lor che\nSofronia fosse sua, e d'aver lui per caro parente e Gisippo\nper buono amico: e fattasi parentevole e amichevole festa\ninsieme, si dipartirono e Sofronia gli rimandarono; la\nquale, sì come savia, fatta della necessità vertù, l'amore\nil quale aveva a Gisippo prestamente rivolse a Tito, e con\nlui se n'andò a Roma, dove con grande onore fu ricevuta.",
                                    "Gisippo, rimasosi in Atene quasi da tutti poco a capital\ntenuto, dopo non molto tempo per certe brighe cittadine con\ntutti quegli di casa sua povero e meschino fu d'Atene\ncacciato e dannato a essilio perpetuo. Nel quale stando\nGisippo e divenuto non solamente povero ma mendico, come\npoté il men male a Roma se ne venne per provare se di lui\nTito si ricordasse; e saputo lui esser vivo e a tutti i\nroman grazioso e le sue case apparate, dinanzi a esse si\nmise a star tanto che Tito venne. Al quale egli per la\nmiseria nella quale era non ardì di far motto ma ingegnossi\ndi farglisi vedere, acciò che Tito ricognoscendolo il\nfacesse chiamare; per che, passato oltre Tito e a Gisippo\nparendo che egli veduto l'avesse e schifatolo, ricordandosi\ndi ciò che già per lui fatto aveva, sdegnoso e disperato si\ndipartì.",
                                    "E essendo già notte e esso digiuno e senza denari, senza\nsapere dove s'andasse, più che d'altro di morir disideroso,\ns'avenne in un luogo molto salvatico della città: dove\nveduta una gran grotta, in quella per istarvi quella notte\nsi mise, e sopra la nuda terra e male in arnese, vinto dal\nlungo pianto, s'adormentò. Alla qual grotta due, li quali\ninsieme erano la notte andati a imbolare, col furto fatto\nandarono in sul matutino e a quistion venuti, l'uno, che era\npiù forte, uccise l'altro e andò via. La qual cosa avendo\nGisippo sentita e veduta, gli parve alla morte molto da lui\ndisiderata, senza uccidersi egli stesso, aver trovata via; e\nper ciò senza partirsi tanto stette che i sergenti della\ncorte, che già il fatto aveva sentito, vi vennero e Gisippo\nfuriosamente ne menarono preso. Il quale essaminato confessò\nsé averlo ucciso, né mai poi esser potuto della grotta\npartirsi; per la qual cosa il pretore, che Marco Varrone era\nchiamato, comandò che fosse fatto morire in croce, sì come\nallora s'usava.",
                                    "Era Tito per ventura in quella ora venuto al pretorio; il\nquale, guardando nel viso il misero condennato e avendo\nudito il perché, subitamente il riconobbe esser Gisippo e\nmaravigliossi della sua misera fortuna e come quivi arrivato\nfosse; e ardentissimamente disiderando d'aiutarlo, né\nveggendo alcuna altra via alla sua salute se non d'accusar\nsé e di scusar lui, prestamente si fece avanti e gridò:\n“Marco Varrone, richiama il povero uomo il quale tu dannato\nhai, per ciò che egli è innocente: io ho assai con una colpa\noffesi gl'iddii uccidendo colui il quale i tuoi sergenti\nquesta mattina morto trovarono, senza volere ora con la\nmorte d'un altro innocente offendergli.”",
                                    "Varrone si maravigliò e dolfegli che tutto il pretorio\nl'avesse udito; e non potendo con suo onore ritrarsi da far\nquello che comandavan le leggi, fece indietro ritornar\nGisippo e in presenzia di Tito gli disse: “Come fostù sì\nfolle che, senza alcuna pena sentire, tu confessassi quello\nche tu non facesti giammai, andandone la vita? Tu dicevi che\neri colui il quale questa notte avevi ucciso l'uomo, e\nquesti or viene e dice che non tu ma egli l'ha ucciso.”",
                                    "Gisippo guardò e vide che colui era Tito e assai ben\nconobbe lui far questo per la sua salute, sì come grato del\nservigio già ricevuto da lui; per che, di pietà piagnendo,\ndisse: “Varrone, veramente io l'uccisi, e la pietà di Tito\nalla mia salute è omai troppo tarda.”",
                                    "Tito d'altra parte diceva: “Pretore, come tu vedi, costui\nè forestiere e senza arme fu trovato allato all'ucciso, e\nveder puoi la sua miseria dargli cagione di voler morire: e\nper ciò liberalo, e me, che l'ho meritato, punisci.”",
                                    "Maravigliossi Varrone della instanzia di questi due e già\npresummeva niuno dovere esser colpevole; e pensando al modo\ndella loro absoluzione, e ecco venire un giovane, chiamato\nPublio Ambusto, di perduta speranza e a tutti i romani\nnotissimo ladrone, il quale veramente l'omicidio avea\ncommesso; e conoscendo niuno de' due esser colpevole di\nquello di che ciascun s'accusava, tanta fu la tenerezza che\nnel cuor gli venne per la innocenzia di questi due, che, da\ngrandissima compassion mosso, venne dinanzi a Varrone e\ndisse: “Pretore, i miei fati mi traggono a dover solvere la\ndura question di costoro, e non so quale idio dentro mi\nstimola e infesta a doverti il mio peccato manifestare: e\nper ciò sappi niun di costoro esser colpevole di quello che\nciascun se medesimo accusa. Io son veramente colui che\nquello uomo uccisi istamane in sul dì; e questo cattivello\nche qui è là vid'io che si dormiva mentre che io i furti\nfatti dividea con colui cui io uccisi. Tito non bisogna che\nio scusi: la sua fama è chiara per tutto lui non essere uomo\ndi tal condizione: adunque liberagli e di me quella pena\npiglia che le leggi m'impongono.”",
                                    "Aveva già Ottaviano questa cosa sentita, e fattiglisi tutti\ne tre venire, udir volle che cagion movesse ciascuno a\nvolere essere il condennato; la quale ciascun narrò.\nOttaviano li due per ciò che erano innocenti e il terzo per\namor di lor liberò.",
                                    "Tito, preso il suo Gisippo e molto prima della sua\ntiepidezza e diffidenza ripresolo, gli fece maravigliosa\nfesta e a casa sua nel menò, là dove Sofronia con pietose\nlagrime il ricevette come fratello. E ricreatolo alquanto e\nrivestitolo e ritornatolo nell'abito debito alla sua vertù e\ngentilezza, primieramente con lui ogni suo tesoro e\npossessione fece comune e appresso una sua sorella\ngiovinetta, chiamata Fulvia, gli diè per moglie; e quindi\ngli disse: “Gisippo, a te sta omai o il volere qui appresso\ndi me dimorare o volerti con ogni cosa che donata t'ho in\nAcaia tornare.” Gisippo, costrignendolo da una parte\nl'essilio che aveva della sua città e d'altra l'amore il\nqual portava debitamente alla grata amistà di Tito, a\ndivenir romano s'accordò; dove con la sua Fulvia, e Tito con\nla sua Sofronia, sempre in una casa gran tempo e lietamente\nvissero, più ciascun giorno, se più potevano essere,\ndivenendo amici.",
                                    "Santissima cosa adunque è l'amistà, e non solamente di\nsingular reverenzia degna ma d'essere con perpetua laude\ncommendata, sì come discretissima madre di magnificenzia e\nd'onestà, sorella di gratitudine e di carità, e d'odio e\nd'avarizia nemica, sempre, senza priego aspettar, pronta a\nquello in altrui virtuosamente operare che in sé vorrebbe\nche fosse operato; li cui sacratissimi effetti oggi\nradissime volte si veggiono in due, colpa e vergogna della\nmisera cupidigia de' mortali, la qual solo alla propria\nutilità riguardando ha costei fuor degli estremi termini\ndella terra in essilio perpetuo rilegata. Quale amore, qual\nrichezza, qual parentado avrebbe il fervore, le lagrime e'\nsospiri di Tito con tanta efficacia fatte a Gisippo nel cuor\nsentire, che egli per ciò la bella sposa gentile e amata da\nlui avesse fatta divenir di Tito, se non costei? Quali\nleggi, quali minacce, qual paura le giovenili braccia di\nGisippo ne' luoghi solitari, ne' luoghi oscuri, nel letto\nproprio avrebbe fatto astenere dagli abbracciamenti della\nbella giovane, forse talvolta invitatrice, se non costei?\nQuali stati, quai meriti, quali avanzi avrebbon fatto\nGisippo non curar di perdere i suoi parenti e quei di\nSofronia, non curar de' disonesti mormorii del popolazzo,\nnon curar delle beffe e degli scherni per sodisfare\nall'amico, se non costei? E d'altra parte, chi avrebbe Tito\nsenza alcuna diliberazione, possendosi egli onestamente\ninfignere di vedere, fatto prontissimo a procurar la propria\nmorte per levar Gisippo dalla croce la quale egli stesso si\nprocacciava, se non costei? Chi avrebbe Tito senza alcuna\ndilazione fatto liberalissimo a comunicare il suo ampissimo\npatrimonio con Gisippo al quale la fortuna il suo aveva\ntolto, se non costei? Chi avrebbe Tito senza alcuna\nsuspizione fatto ferventissimo a concedere la propria\nsorella a Gisippo, il quale vedeva poverissimo e in estrema\nmiseria posto, se non costei?",
                                    "Disiderino adunque gli uomini la moltitudine de' consorti,\nle turbe de' fratelli e la gran quantità de' figliuoli e con\ngli lor denari il numero de' servidori s'acrescano; e non\nguardino, qualunque s'è l'un di questi, ogni menomo suo\npericolo più temere che sollecitudine aver di tor via i\ngrandi del padre o del fratello o del signore, dove tutto il\ncontrario far si vede all'amico.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "9"
                                    }
                                },
                                "argument": {
                                    "p": {
                                        "emph": "Il Saladino in forma di mercatante è onorato da messer\nTorello; fassi il passaggio; messer Torello dà un termine\nalla donna sua a rimaritarsi; è preso e per acconciare\nuccelli viene in notizia del soldano, il quale, riconosciuto\ne sé fatto riconoscere, sommamente l'onora; messer Torello\ninferma e per arte magica in una notte n'è recato a Pavia; e\nalle nozze che della rimaritata sua moglie si facevano da\nlei riconosciuto con lei a casa sua se ne torna."
                                    }
                                },
                                "p": [
                                    "Aveva alle sue parole già Filomena fatta fine, e la\nmagnifica gratitudine di Tito da tutti parimente era stata\ncommendata molto, quando il re, il deretano luogo riserbando\na Dioneo, così cominciò a parlare:",
                                    "–Vaghe donne, senza alcun fallo Filomena, in ciò che\ndell'amistà dice, racconta il vero e con ragione nel fine\ndelle sue parole si dolfe lei oggi così poco da' mortali\nesser gradita. E se noi qui per dover correggere i difetti\nmondani o pur per riprendergli fossimo, io seguiterei con\ndiffuso sermone le sue parole; ma per ciò che altro è il\nnostro fine, a me è caduto nell'animo di dimostrarvi, forse\ncon una istoria assai lunga ma piacevol per tutto, una delle\nmagnificenzie del Saladino, acciò che per le cose che nella\nmia novella udirete, se pienamente l'amicizia d'alcuno non\nsi può per li nostri vizii acquistare, almeno diletto\nprendiamo del servire, sperando che quando che sia di ciò\nmerito ci debba seguire.",
                                    "Dico adunque che, secondo che alcuni affermano, al tempo\ndello 'mperador Federigo primo a racquistar la Terra Santa\nsi fece per li cristiani un general passaggio. La qual cosa\nil Saladino, valentissimo signore e allora soldano di\nBabilonia, alquanto dinanzi sentendo, seco propose di voler\npersonalmente vedere gli parecchiamenti de' signori\ncristiani a quel passaggio, per meglio poter provedersi. E\nordinato in Egitto ogni suo fatto, sembiante faccendo\nd'andare in pellegrinaggio, con due de' suoi maggiori e più\nsavi uomini e con tre famigliari solamente, in forma di\nmercatante si mise in cammino. E avendo cerche molte\nprovince cristiane e per Lombardia cavalcando per passare\noltre a' monti, avvenne che, andando da Melano a Pavia e\nessendo già vespro, si scontrarono in un gentile uomo, il\ncui nome era messer Torello di Stra da Pavia: il quale con\nsuoi famigliari e con cani e con falconi se n'andava a\ndimorare a un suo bel luogo il quale sopra 'l Tesino aveva.",
                                    "Li quali come messer Torel vide, avvisò che gentili uomini\ne stranier fossero e disiderò d'onorargli; per che,\ndomandando il Saladino un de' suoi famigliari quanto ancora\navesse di quivi a Pavia e se a ora giugner potesser\nd'entrarvi, non lasciò rispondere al famigliar ma rispose\negli: “Signori, voi non potrete a Pavia pervenire a ora che\ndentro possiate entrare.”",
                                    "“Adunque, “ disse il Saladino “piacciavi d' insegnarne,\nper ciò che stranier siamo, dove noi possiamo meglio\nalbergare.”",
                                    "Messer Torello disse: “Questo farò io volentieri; io era\ntesté in pensiero di mandare un di questi miei infin vicin\ndi Pavia per alcuna cosa: io nel manderò con voi, e egli vi\nconducerà in parte dove voi albergherete assai\nconvenevolemente.”",
                                    "E al più discreto de' suoi accostatosi, gl'impose quello\nche egli avesse a fare e mandol con loro; e egli al suo\nluogo andatosene, prestamente, come si poté il meglio, fece\nordinare una bella cena e metter le tavole in un suo\ngiardino; e questo fatto, sopra la porta se ne venne a\naspettargli. Il famigliare, ragionando co' gentili uomini di\ndiverse cose, per certe strade gli trasviò e al luogo del\nsuo signore, senza che essi se n'accorgessero, condotti gli\nebbe.",
                                    "Li quali come messer Torel vide, tutto a piè fattosi loro\nincontro ridendo disse: “Signori, voi siate i molto ben\nvenuti.”",
                                    "Il Saladino, il quale accortissimo era, s'avide che questo\ncavaliere aveva dubitato che essi non avesser tenuto lo\n'nvito se, quando gli trovò, invitati gli avesse; per ciò,\nacciò che negar non potessero d'esser la sera con lui, con\ningegno a casa sua gli aveva condotti; e risposto al suo\nsaluto, disse: “Messere, se de' cortesi uomini l'uom si\npotesse ramaricare, noi ci dorremmo di voi il quale,\nlasciamo stare del nostro cammino che impedito alquanto\navete ma senza altro essere stata da noi la vostra\nbenivolenzia meritata che d'un sol saluto, a prender sì alta\ncortesia, come la vostra è, n'avete quasi costretti.”",
                                    "Il cavalier, savio e ben parlante, disse: “Signori, questa\nche voi ricevete da me, a rispetto di quella che vi si\nconverrebbe, per quello che io ne' vostri aspetti comprenda,\nfia povera cortesia; ma nel vero fuor di Pavia voi non\npotreste essere stati in luogo alcun che buon fosse, e per\nciò non vi sia grave l'avere alquanto la via traversata per\nun poco meno disagio avere.” E così dicendo, la sua\nfamiglia venuta da torno a costoro, come smontati furono, i\ncavalli adagiarono; e messer Torello i tre gentili uomini\nmenò alle camere per loro apparecchiate, dove gli fece\nscalzare e rinfrescare alquanto con freschissimi vini e in\nragionamenti piacevoli infino all'ora di poter cenare gli\nritenne.",
                                    "Il Saladino e' compagni e' famigliari tutti sapevan latino,\nper che molto bene intendevano e erano intesi, e pareva a\nciascun di loro che questo cavalier fosse il più piacevole e\n'l più costumato uomo e quegli che meglio ragionasse che\nalcuno altro che ancora n'avesser veduto. A messer Torello\nd'altra parte pareva che costoro fossero magnifichi uomini e\nda molto più che avanti stimato non avea, per che seco\nstesso si dolea che di compagnia e di più solenne convito\nquella sera non gli poteva onorare; laonde egli pensò di\nvolere la seguente mattina ristorare, e informato un de'\nsuoi famigli di ciò che far volea, alla sua donna, che\nsavissima era e di grandissimo animo, nel mandò a Pavia,\nassai quivi vicina e dove porta alcuna non si serrava.",
                                    "E appresso questo menati i gentili uomini nel giardino,\ncortesemente gli domandò chi e' fossero; al quale il\nSaladino rispose: “Noi siamo mercatanti cipriani e di Cipri\nvegniamo e per nostre bisogne andiamo a Parigi.”",
                                    "Allora disse messer Torello: “Piacesse a Dio che questa\nnostra contrada producesse così fatti gentili uomini, chenti\nio veggio che Cipri fa mercatanti!”",
                                    "E di questi ragionamenti in altri stati alquanto, fu di\ncenar tempo: per che a loro l'onorarsi alla tavola commise,\ne quivi, secondo cena sproveduta, furono assai bene e\nordinatamente serviti. Né guari, dopo le tavole levate,\nstettero che, avvisandosi messer Torello loro essere\nstanchi, in bellissimi letti gli mise a riposare, e esso\nsimilmente poco appresso s'andò a dormire.",
                                    "Il famigliar mandato a Pavia fé l'ambasciata alla donna, la\nquale non con feminile animo ma con reale, fatti prestamente\nchiamar degli amici e de' servidori di messer Torello assai,\nogni cosa oportuna a grandissimo convito fece apparecchiare\ne al lume di torchio molti de' più nobili cittadini fece al\nconvito invitare, e fé torre panni e drappi e vai e\ncompiutamente mettere in ordine ciò che dal marito l'era\nstato mandato a dire.",
                                    "Venuto il giorno, i gentili uomini si levarono, co' quali\nmesser Torello montato a cavallo e fatti venire i suoi\nfalconi, a un guazzo vicin gli menò e mostrò loro come essi\nvolassero; ma dimandando il Saladino d'alcuno che a Pavia e\nal migliore albergo gli conducesse, disse messer Torello:\n“Io sarò desso, per ciò che esser mi vi conviene.” Costoro\ncredendolsi furon contenti e insieme con lui entrarono in\ncammino; e essendo già terza e essi alla città pervenuti,\navvisando d'essere al migliore albergo inviati, con messer\nTorello alle sue case pervennero, dove già ben cinquanta de'\nmaggior cittadini eran venuti per ricevere i gentili uomini,\na' quali subitamente furon dintorno a' freni e alle staffe.",
                                    "La qual cosa il Saladino e' compagni veggendo, troppo ben\ns'avisaron ciò che era e dissono: “Messer Torello, questo\nnon è ciò che noi v'avam domandato: assai n'avete questa\nnotte passata fatto e troppo più che noi non vagliamo, per\nche acconciamente ne potavate lasciare andare al camin\nnostro.”",
                                    "A' quali messer Torello rispose: “Signori, di ciò che\niersera vi fu fatto, so io grado alla fortuna più che a voi,\nla quale a ora vi colse in cammino che bisogno vi fu di\nvenire alla mia piccola casa: di questo di stamattina sarò\nio tenuto a voi, e con meco insieme tutti questi gentili\nuomini che dintorno vi sono, a' quali se cortesia vi par\nfare il negar di voler con lor desinare, far lo potete, se\nvoi volete.”",
                                    "Il Saladino e' compagni vinti smontarono, e ricevuti da'\ngentili uomini lietamente furono alle camere menati, le\nquali ricchissimamente per loro erano apparecchiate; e posti\ngiù gli arnesi da camminare e rinfrescatisi alquanto, nella\nsala, dove splendidamente era apparecchiato, vennero; e data\nl'acqua alle mani e a tavola messi con grandissimo ordine e\nbello, di molte vivande magnificamente furon serviti, in\ntanto che, se lo 'mperadore venuto vi fosse, non si sarebbe\npiù potuto fargli d'onore. E quantunque il Saladino e'\ncompagni fossero gran signori e usi di veder grandissime\ncose, nondimeno si maravigliarono essi molto di questa, e\nlor pareva delle maggiori, avendo rispetto alla qualità del\ncavaliere il qual sapevano che era cittadino e non signore.",
                                    "Finito il mangiare e le tavole levate, avendo alquanto\nd'alte cose parlato, essendo il caldo grande, come a messer\nTorel piacque, i gentili uomini di Pavia tutti s'andarono a\nriposare; e esso con li suoi tre rimase, e con loro in una\ncamera entratosene, acciò che niuna sua cara cosa rimanesse\nche essi veduta non avessero, quivi si fece la sua valente\ndonna chiamare. La quale, essendo bellissima e grande della\npersona e di ricchi vestimenti ornata, in mezzo di due suoi\nfiglioletti, che parevan due agnoli, se ne venne davanti a\ncostoro e piacevolmente gli salutò. Essi vedendola si\nlevarono in piè e con reverenzia la ricevettero, e fattala\nseder fra loro gran festa fecero de' due belli suoi\nfiglioletti. Ma poi che con loro in piacevoli ragionamenti\nentrata fu, essendosi alquanto partito messer Torello, essa\npiacevolmente donde fossero e dove andassero gli domandò;\nalla quale i gentili uomini così risposero come a messer\nTorello avevan fatto.",
                                    "Allora la donna con lieto viso disse: “Adunque veggo io\nche il mio feminile avviso sarà utile, e per ciò vi priego\nche di spezial grazia mi facciate di non rifiutare né avere\na vile quel piccioletto dono il quale io vi farò venire, ma\nconsiderando che le donne secondo il lor picciol cuore\npiccole cose danno, più al buono animo di chi dà riguardando\nche alla quantità del don, riguardiate.” E fattesi venire\nper ciascuno due paia di robe, l'un foderato di drappo e\nl'altro di vaio, non miga cittadine né da mercatanti ma da\nsignore, e tre giubbe di zendado e pannilini, disse:\n“Prendete queste: io ho delle robe il mio signore vestito\ncon voi: l'altre cose, considerando che voi siate alle\nvostre donne lontani e la lunghezza del cammin fatto e\nquella di quel che è a fare e che i mercatanti son netti e\ndilicati uomini, ancor che elle vaglian poco, vi potranno\nesser care.”",
                                    "I gentili uomini si maravigliarono e apertamente conobber\nmesser Torello niuna parte di cortesia voler lasciare a far\nloro, e dubitarono, veggendo la nobilità delle robe non\nmercatantesche, di non essere da messer Torel conosciuti: ma\npure alla donna rispose l'un di loro: “Queste son, madonna,\ngrandissime cose e da non dover di leggier pigliare, se i\nvostri prieghi a ciò non ci strignessero, alli quali dir di\nno non si puote.”",
                                    "Questo fatto, essendo già messer Torel ritornato, la donna,\naccomandatigli a Dio, da lor si partì, e di simili cose di\nciò, quali a loro si convenieno, fece provedere a'\nfamigliari. Messer Torello con molti prieghi impetrò da loro\nche tutto quel dì dimorasson con lui; per che, poi che\ndormito ebbero, vestitesi le robe loro, con messer Torello\nalquanto cavalcar per la città, e l'ora della cena venuta\ncon molti onorevoli compagni magnificamente cenarono.",
                                    "E quando tempo fu, andatisi a riposare, come il giorno\nvenne sù si levarono e trovarono in luogo de' loro ronzini\nstanchi tre grossi pallafreni e buoni, e similmente nuovi\ncavalli e forti alli lor famigliari; la qual cosa veggendo\nil Saladino, rivolto a' suoi compagni disse: “Io giuro a\nDio che più compiuto uomo né più cortese né più avveduto di\ncostui non fu mai; e se li re cristiani son così fatti re\nverso di sé chente costui è cavaliere, al soldano di\nBabilonia non ha luogo l'aspettarne pure un, non che tanti,\nper addosso andargliene, veggiam che s'apparecchiano!”; ma\nsappiendo che il rinunziargli non avrebbe luogo, assai\ncortesemente ringraziandolne montarono a cavallo.",
                                    "Messer Torello con molti compagni gran pezza di via gli\naccompagnarono fuori della città, e quantunque al Saladino\nil partirsi da messer Torello gravasse, tanto già innamorato\nse n'era, pure, strignendolo l'andata, il pregò che indietro\nse ne tornasse; il quale, quantunque duro gli fosse il\npartirsi da loro, disse: “Signori, io il farò poi che vi\npiace, ma così vi vo' dire: io non so chi voi vi siete, né\ndi saperlo più che vi piaccia addomando; ma chi che voi vi\nsiate, che voi siate mercatanti non lascerete voi per\ncredenza a me questa volta: e a Dio vi comando.”",
                                    "Il Saladino, avendo già da tutti i compagni di messer\nTorello preso commiato, gli rispose dicendo: “Messere, egli\npotrà ancora avvenire che noi vi farem vedere di nostra\nmercatantia, per la quale noi la vostra credenza\nraffermeremo: e andatevi con Dio.”",
                                    "Partissi adunque il Saladino e' compagni con grandissimo\nanimo, se vita gli durasse e la guerra la quale aspettava\nnol disfacesse, di fare ancora non minore a messer Torello\nche egli a lui fatto avesse; e molto e di lui e della sua\ndonna e di tutte le sue cose e atti e fatti ragionò co'\ncompagni, ogni cosa più commendando. Ma poi che tutto il\nPonente non senza gran fatica ebbe cercato, entrato in mare,\nco' suoi compagni se ne tornò in Alessandra, e pienamente\ninformato si dispose alla difesa. Messer Torello se ne tornò\nin Pavia, e in lungo pensier fu chi questi tre esser\npotessero, né mai al vero non aggiunse né s'apressò.",
                                    "Venuto il tempo del passaggio e faccendosi\nl'apparecchiamento grande per tutto, messer Torello, non\nobstanti i prieghi della sua donna e le lagrime, si dispose\na andarvi del tutto: e avendo ogni appresto fatto e essendo\nper cavalcare, disse alla sua donna, la quale egli\nsommamente amava: “Donna, come tu vedi, io vado in questo\npassaggio sì per onor del corpo e sì per salute dell'anima:\nio ti raccomando le nostre cose e 'l nostro onore; e per ciò\nche io sono dell'andar certo e del tornare, per mille casi\nche possan sopravenire, niuna certezza ho, voglio io che tu\nmi facci una grazia: che che di me s'avegna, ove tu non abbi\ncerta novella della mia vita, che tu m'aspetti uno anno e un\nmese e un dì senza rimaritarti, incominciando da questo dì\nche io mi parto.”",
                                    "La donna, che forte piagneva, rispose: “Messer Torello, io\nnon so come io mi comporterò il dolore nel qual, partendovi,\nvoi mi lasciate; ma dove la mia vita sia più forte di lui e\naltro di voi avvenisse, vivete e morite sicuro che io viverò\ne morrò moglie di messer Torello e della sua memoria.”",
                                    "Alla qual messer Torel disse: “Donna, certissimo sono che,\nquanto in te sarà, che questo che tu mi prometti avverrà; ma\ntu se' giovane donna e se' bella e se' di gran parentado, e\nla tua vertù è molta e è conosciuta per tutto. Per la qual\ncosa io non dubito punto che molti grandi e gentili uomini,\nse niente di me si suspicherà, non ti dimandino a' tuoi\nfratelli e parenti, dagli stimoli de' quali, quantunque tu\nvogli, non ti potrai difendere e per forza ti converrà\ncompiacere a' voler loro: e questa è la cagion per la quale\nio questo termine e non maggior ti domando.”",
                                    "La donna disse: “Io farò ciò che io potrò di quello che\ndetto v'ho; e quando pure altro far mi convenisse, io\nv'ubidirò di questo che m'imponete certamente. Priego io\nIdio che a così fatti termini né voi né me rechi a questi\ntempi!”",
                                    "Finite le parole, la donna piagnendo abracciò messer\nTorello e trattosi di dito uno anello gliele diede dicendo:\n“Se egli avviene che io muoia prima che io vi rivega,\nricordivi di me quando il vedrete.”",
                                    "E egli presolo montò a cavallo e, detto a ogn'uomo adio,\nandò a suo viaggio: e pervenuto a Genova con sua compagnia,\nmontato in galea andò via, e in poco tempo pervenne a Acri e\ncon l'altro essercito di cristian si congiunse. Nel quale\nquasi a mano a man cominciò una grandissima infermeria e\nmortalità, la qual durante, qual che si fosse l'arte o la\nfortuna del Saladino, quasi tutto il rimaso degli scampati\ncristiani da lui a man salva fur presi, e per molte città\ndivisi e impregionati. Fra' quali presi messer Torello fu\nuno, e in Alessandria: menato in prigione: dove non essendo\nconosciuto, e temendo esso di farsi conoscere, da necessità\ncostretto si diede a conciare uccelli, di che egli era\ngrandissimo maestro. E per questo a notizia venne del\nSaladino: laonde egli di prigione il trasse e ritennelo per\nsuo falconiere. Messer Torello, che per altro nome che il\ncristiano del Saladino non era chiamato, il quale egli non\nriconosceva né il soldan lui, solamente in Pavia l'animo\navea e più volte di fuggirsi aveva tentato né gli era venuto\nfatto; per che esso, venuti certi genovesi per ambasciadori\nal Saladino per la ricompera di certi lor cittadini e\ndovendosi partire, pensò di scrivere alla donna sua come\negli era vivo e a lei come più tosto potesse tornerebbe e\nche ella l'attendesse, e così fece; e caramente pregò un\ndegli ambasciadori, che conoscea, che facesse che quelle\nalle mani dell'abate di San Piero in Ciel d'oro, il quale\nsuo zio era, pervenissero.",
                                    "E in questi termini stando messer Torello, avvenne un\ngiorno che, ragionando con lui il Saladino di suoi uccelli,\nmesser Torello cominciò a sorridere e fece uno atto con la\nbocca il quale il Saladino, essendo a casa sua a Pavia,\naveva molto notato; per lo quale atto al Saladino tornò alla\nmente messer Torello, e cominciò fiso a riguardallo e\nparvegli desso: per che, lasciato il primo ragionamento,\ndisse: “Dimmi, cristiano, di che paese se' tu di Ponente?”",
                                    "“Signor mio, “ disse messer Torello “io son lombardo,\nd'una città chiamata Pavia, povero uomo e di bassa\ncondizione.”",
                                    "Come il Saladino udì questo, quasi certo di quel che\ndubitava, fra sé lieto disse: “Dato m'ha Idio tempo di\nmostrare a costui quanto mi fosse a grado la sua cortesia”:\ne senza altro dire, fattisi tutti i suoi vestimenti in una\ncamera acconciare, nel menò dentro e disse: “Guarda,\ncristiano, se tra queste robe n'è alcuna che tu vedessi già\nmai.”",
                                    "Messer Torello cominciò a guardare e vide quelle che al\nSaladino aveva la sua donna donate ma non estimò dover\npotere essere che desse fossero; ma tuttavia rispose:\n“Signor mio, niuna ce ne conosco: è ben vero che quelle due\nsomiglian robe di che io già con tre mercatanti, che a casa\nmia capitorono, vestito ne fui.”",
                                    "Allora il Saladino, più non potendo tenersi, teneramente\nl'abracciò dicendo: “Voi siete messer Torel di Stra e io\nson l'uno de' tre mercatanti a' quali la donna vostra donò\nqueste robe; e ora è venuto il tempo di far certa la vostra\ncredenza qual sia la mia mercatantia, come nel partirmi da\nvoi dissi che potrebbe avvenire.”",
                                    "Messer Torello, questo udendo, cominciò a esser lietissimo\ne a vergognarsi: a esser lieto d'avere avuto così fatto\noste, a vergognarsi che poveramente gliele pareva aver\nricevuto; a cui il Saladin disse: “Messer Torello, poi che\nIdio qui mandato mi v'ha, pensate che non io oramai, ma voi\nqui siate il signore.”",
                                    "E fattasi la festa insieme grande, di reali vestimenti il\nfé vestire; e nel cospetto menatolo di tutti i suoi maggior\nbaroni e molte cose in laude del suo valor dette, comandò\nche da ciascun, che la sua grazia avesse cara, così onorato\nfosse come la sua persona. Il che da quindi innanzi ciascun\nfece ma molto più che gli altri i due signori li quali\ncompagni erano stati del Saladino in casa sua. L'altezza\ndella subita gloria, nella quale messer Torel si vide,\nalquanto le cose di Lombardia gli trassero della mente e\nmassimamente per ciò che sperava fermamente le sue lettere\ndovere essere al zio pervenute.",
                                    "Era nel campo o vero essercito de' cristiani, il dì che dal\nSaladin furon presi, morto e sepellito un cavalier\nprovenzale di piccol valore, il cui nome era messer Torel di\nDignes; per la qual cosa, essendo messer Torel di Stra per\nla sua nobiltà per lo essercito conosciuto, chiunque udì\ndire “Messer Torello è morto” credette di messer Torel di\nStra e non di quel di Dignes; e il caso, che sopravenne,\ndella presura non lasciò sgannar gl'ingannati; per che molti\nitalici tornarono con questa novella, tra' quali furon de'\nsì presuntuosi che ardiron di dire sé averlo veduto morto e\nessere stati alla sepoltura. La qual cosa saputa dalla donna\ne da' parenti di lui fu di grandissima e inestimabile doglia\ncagione non solamente a loro, ma a ciascuno che conosciuto\nl'avea.",
                                    "Lungo sarebbe a mostrare qual fosse e quanto il dolore e la\ntristizia e 'l pianto della sua donna; la quale dopo\nalquanti mesi che con tribulazion continua doluta s'era e a\nmen dolersi avea cominciato, essendo ella da' maggiori\nuomini di Lombardia domandata, da' fratelli e dagli altri\nsuoi parenti fu cominciata a sollecitar di maritarsi. Il che\nella molte volte e con grandissimo pianto avendo negato,\ncostretta alla fine le convenne far quello che vollero i\nsuoi parenti, con questa condizione, che ella dovesse stare\nsenza a marito andarne tanto quanto ella aveva promesso a\nmesser Torello.",
                                    "Mentre in Pavia eran le cose della donna in questi termini\ne già forse otto dì al termine del doverne ella andare a\nmarito eran vicini, avvenne che messer Torello in\nAlessandria vide un dì uno il quale veduto avea con gli\nambasciador genovesi montar sopra la galea che a Genova ne\nvenia; per che, fattolsi chiamare, il domandò che viaggio\navuto avessero e quando a Genova fosser giunti. Al quale\ncostui disse: “Signor mio, malvagio viaggio fece la galea,\nsì come in Creti senti', là dove io rimasi; per ciò che,\nessendo ella vicina di Cicilia, si levò una tramontana\npericolosa che nelle secche di Barbaria la percosse, né ne\nscampò testa, e intra gli altri due miei fratelli vi\nperirono.”",
                                    "Messer Torello, dando alle parole di costui fede, ch'eran\nverissime, e ricordandosi che il termine ivi a pochi dì\nfiniva da lui domandato alla donna e avvisando niuna cosa di\nsuo stato doversi sapere a Pavia, ebbe per constante la\ndonna dovere essere rimaritata; di che egli in tanto dolor\ncadde, che, perdutone il mangiare e a giacer postosi,\ndiliberò di morire. La qual cosa come il Saladin sentì, che\nsommamente l'amava, venne da lui. Dopo molti prieghi e\ngrandi fattigli, saputa la cagion del suo dolore e della sua\ninfermità, il biasimò molto che avanti non gliele aveva\ndetto e appresso il pregò che si confortasse, affermandogli\nche, dove questo facesse, egli adopererebbe sì, che egli\nsarebbe in Pavia al termine dato; e dissegli come. Messer\nTorello, dando fede alle parole del Saladino e avendo molte\nvolte udito dire che ciò era possibile e fatto s'era assai\nvolte, s'incominciò a confortare e a sollecitare il Saladino\nche di ciò si diliberasse. Il Saladino a un suo nigromante,\nla cui arte già espermentata aveva, impose che egli vedesse\nvia come messer Torello sopra un letto in una notte fosse\nportato a Pavia; a cui il nigromante rispose che ciò saria\nfatto, ma che egli per ben di lui il facesse dormire.",
                                    "Ordinato questo, tornò il Saladino a messer Torello: e\ntrovandol del tutto disposto a voler pure essere in Pavia al\ntermine dato, se esser potesse, e se non potesse, a voler\nmorire, gli disse così: “Messer Torello, se voi\naffettuosamente amate la donna vostra e che ella d'altrui\nnon divegna dubitate, sallo Idio che io in parte alcuna non\nve ne so riprendere, per ciò che di quante donne mi parve\nveder mai ella è colei li cui costumi, le cui maniere e il\ncui abito, lasciamo star la bellezza ch'è fior caduco, più\nmi paion da commendare e da aver care. Sarebbemi stato\ncarissimo, poi che la fortuna qui v'aveva mandato, che quel\ntempo, che voi e io viver dobbiamo, nel governo del regno\nche io tengo parimente signori vivuti fossimo insieme: e se\nquesto pur non mi dovea esser conceduto da Dio, dovendovi\nquesto cader nell'animo o di morire o di ritrovarvi al\ntermine posto in Pavia, sommamente avrei disiderato d'averlo\nsaputo a tempo che io con quello onore, con quella\ngrandezza, con quella compagnia che la vostra vertù merita\nv'avessi fatto porre a casa vostra; il che poi che conceduto\nnon è e voi pur disiderate d'esser là di presente, come io\nposso, nella forma che detto v'ho, ve ne manderò.”",
                                    "Al quale messer Torel disse: “Signor mio, senza le vostre\nparole m'hanno gli effetti assai dimostrata della vostra\nbenivolenzia, la quale mai da me in sì suppremo grado non fu\nmeritata, e di ciò che voi dite, eziandio non dicendolo,\nvivo e morrò certissimo; ma poi che così preso ho per\npartito, io vi priego che quello che mi dite di fare si\nfaccia tosto, per ciò che domane è l'ultimo dì che io debbo\nessere aspettato.”",
                                    "Il Saladino disse che ciò senza fallo era fornito: e il\nseguente dì, attendendo di mandarlo via la vegnente notte,\nfece il Saladin fare in una gran sala un bellissimo e ricco\nletto di materassi tutti, secondo la loro usanza tutti di\nvelluti e di drappi a oro, e fecevi por suso una coltre\nlavorata a certi compassi di perle grossissime e di\ncarissime pietre preziose, la qual fu poi di qua stimata\ninfinito tesoro, e due guanciali quali a così fatto letto si\nrichiedeano; e questo fatto, comandò che a messer Torello,\nil quale era già forte, fosse messa indosso una roba alla\nguisa saracinesca, la più ricca e la più bella cosa che mai\nfosse stata veduta per alcuno, e in testa alla lor guisa una\ndelle sue lunghissime bende ravolgere. E essendo già l'ora\ntarda, il Saladino con molti de' suoi baroni nella camera là\ndove messer Torello era se n'andò, e postoglisi a sedere\nallato, quasi lagrimando a dir cominciò: “Messer Torello,\nl'ora che da voi divider mi dee s'appressa, e per ciò che io\nnon posso né accompagnarvi né farvi accompagnare per la\nqualità del cammino che a fare avete, che nol sostiene, qui\nin camera da voi mi conviene prender commiato, al qual\nprendere venuto sono. E per ciò, prima che io a Dio vi\ncomandi, vi priego per quello amore e per quella amistà la\nquale è tra noi, che di me vi ricordi; e, se possibile è,\nanzi che i nostri tempi finiscano, che voi, avendo in ordine\nposte le vostre cose di Lombardia, una volta almeno a veder\nmi vegniate, acciò che io possa in quella, essendomi\nd'avervi veduto rallegrato, quel diletto supplire che ora\nper la vostra fretta mi convien commettere; e infino che\nquesto avvenga non vi sia grave visitarmi con lettere e di\nquelle cose che vi piaceranno richiedermi, ché più volentier\nper voi che per alcuno uom che viva le farò certamente.”",
                                    "Messer Torello non poté le lagrime ritenere: e per ciò da\nquelle impedito con poche parole rispose impossibil che mai\ni suoi benefici e il suo valore di mente gli uscissero e che\nsenza fallo quello che egli comandava farebbe, dove tempo\ngli fosse prestato. Per che il Saladino, teneramente\nabbracciatolo e basciatolo, con molte lagrime gli disse\n“Andate con Dio” e della camera s'uscì; e gli altri baroni\nappresso tutti da lui s'acommiatarono e col Saladino in\nquella sala ne vennero là dove egli aveva fatto il letto\nacconciare.",
                                    "Ma essendo già tardi e il nigromante aspettando lo spaccio\ne affrettandolo, venne un medico con un beveraggio e,\nfattogli vedere che per fortificamento di lui gliele dava,\ngliel fece bere; né stette guari che adormentato fu. E così\ndormendo, fu portato per comandamento del Saladino in su il\nbel letto, sopra il quale esso una grande e bella corona\npose di gran valore e sì la segnò, che apertamente fu poi\ncompreso quella dal Saladino alla donna di messer Torello\nesser mandata. Appresso mise in dito a messer Torello uno\nanello nel quale era legato un carbunculo tanto lucente, che\nun torchio acceso pareva, il valor del quale appena si\npoteva stimare; quindi gli fece una spada cignere il cui\nguernimento non si saria di leggieri apprezzato; e oltre a\nquesto un fermaglio gli fé davanti appiccare nel quale erano\nperle mai simili non vedute con altre care pietre assai; e\npoi da ciascun de' lati di lui due grandissimi bacin d'oro\npieni di dobre fé porre, e molte reti di perle e anella e\ncinture e altre cose, le quali lungo sarebbe a raccontare,\ngli fece metter da torno. E questo fatto, da capo basciò\nmesser Torello e al nigromante disse che si spedisse; per\nche incontanente in presenzia del Saladino il letto con\ntutto messer Torello fu tolto via, e il Saladino co' suoi\nbaroni di lui ragionando si rimase.",
                                    "Era già nella chiesa di San Piero in Ciel d'oro di Pavia,\nsì come dimandato avea, stato posato messer Torello con\ntutti i sopradetti gioielli e ornamenti, e ancor si dormiva,\nquando sonato già il matutino il sagrestano nella chiesa\nentrò con un lume in mano, e occorsegli subitamente di\nvedere il ricco letto. Non solamente si maravigliò ma avuta\ngrandissima paura indietro fuggendo si tornò. Il quale\nl'abate e' monaci veggendo fuggire si maravigliarono e\ndomandaron della cagione. Il monaco la disse.",
                                    "“Oh!” disse l'abate “e sì non se' tu oggimai fanciullo\nné se' in questa chiesa nuovo, che tu così leggiermente\nspaventar ti debbi: ora andiam noi, veggiamo chi t'ha fatto\nbaco.”",
                                    "Accesi adunque più lumi, l'abate con tutti i suoi monaci\nnella chiesa entrati videro questo letto così maraviglioso e\nricco e sopra quello il cavalier che dormiva; e mentre\ndubitosi e timidi, senza punto al letto accostarsi, le\nnobili gioie riguardavano, avvenne che, essendo la vertù del\nbeveraggio consumata, che messer Torel destatosi gittò un\ngran sospiro. Li monaci come questo videro, e l'abate con\nloro, spaventati e gridando “Domine, aiutaci” tutti\nfuggirono. Messer Torello, aperti gli occhi e da torno\nguardatosi, conobbe manifestamente sé essere là dove al\nSaladino domandato avea, di che forte fu seco contento: per\nche, a seder levatosi e partitamente guardando ciò che da\ntorno avea, quantunque prima avesse la magnificenzia del\nSaladin conosciuta, ora gli parve maggiore e più la conobbe.\nNon per tanto, senza altramenti mutarsi, sentendo i monaci\nfuggire e avvisatosi il perché, cominciò per nome a chiamar\nl'abate e a pregarlo che egli non dubitasse, per ciò che\negli era Torel suo nepote. L'abate, udendo questo, divenne\npiù pauroso, come colui che per morto l'avea dimolti mesi\ninnanzi; ma dopo alquanto, da veri argomenti rassicurato,\nsentendosi pur chiamare, fattosi il segno della santa croce\nandò a lui.",
                                    "Al qual messer Torel disse: “O padre mio, di che dubitate\nvoi? Io son vivo, la Dio mercé, e qui d'oltremar\nritornato.”",
                                    "L'abate, con tutto che egli avesse la barba grande e in\nabito arabesco fosse, pur dopo alquanto il raffigurò: e\nrassicuratosi tutto il prese per la mano e disse: “Figliuol\nmio, tu sii il ben tornato” e seguitò: “Tu non ti dei\nmaravigliare della nostra paura, per ciò che in questa terra\nnon ha uomo che non credi fermamente che tu morto sii, tanto\nche io ti so dire che madonna Adalieta tua moglie, vinta da'\nprieghi e dalle minacce de' parenti suoi e contra suo\nvolere, è rimaritata; e questa mattina ne dee ire al nuovo\nmarito, e le nozze e ciò che a festa bisogno fa è\napparecchiato.”",
                                    "Messer Torello, levatosi di'n su il ricco letto e fatta\nall'abate e a' monaci maravigliosa festa, ognun pregò che di\nquesta sua tornata con alcun non parlasse infino a tanto che\negli non avesse una sua bisogna fornita. Appresso questo,\nfatte le ricche gioie porre in salvo, ciò che avvenuto gli\nfosse infino a quel punto raccontò all'abate. L'abate, lieto\ndelle sue fortune, con lui insieme rendé grazie a Dio.\nAppresso questo domandò messer Torel l'abate chi fosse il\nnuovo marito della sua donna. L'abate gliele disse.",
                                    "A cui messer Torel disse: “Avanti che di mia tornata si\nsappia, io intendo di veder che contenenza fia quella di mia\nmogliere in queste nozze; e per ciò, quantunque usanza non\nsia le persone religiose andare a così fatti conviti, io\nvoglio che per amor di me voi ordiniate che noi v'andiamo.”",
                                    "L'abate rispose che volentieri; e come giorno fu fatto\nmandò al nuovo sposo dicendo che con un compagno voleva\nessere alle sue nozze; a cui il gentile uom rispose che\nmolto gli piacea. Venuta dunque l'ora del mangiare, messer\nTorello in quello abito che era con l'abate se n'andò alla\ncasa del novello sposo, con maraviglia guatato da chiunque\nil vedeva ma riconosciuto da nullo; e l'abate a tutti diceva\nlui essere un saracino mandato dal soldano al re di Francia\nambasciadore. Fu adunque messer Torello messo a una tavola\nappunto rimpetto alla donna sua, la quale egli con\ngrandissimo piacer riguardava, e nel viso gli pareva turbata\ndi queste nozze. Ella similmente alcuna volta guardava lui\nnon già per riconoscenza alcuna che ella n'avesse, ché la\nbarba grande e lo strano abito e la ferma credenza che aveva\nche egli fosse morto gliele toglievano.",
                                    "Ma poi che tempo parve a messer Torello di volerla tentare\nse di lui si ricordasse, recatosi in mano l'anello che dalla\ndonna nella sua partita gli era stato donato, si fece\nchiamare un giovinetto che davanti a lei serviva e dissegli:\n“Dì da mia parte alla nuova sposa che nelle mie contrade\ns'usa, quando alcun forestier, come io son qui, mangia al\nconvito d'alcuna sposa nuova, come ella è, in segno d'aver\ncaro che egli venuto vi sia a mangiare ella la coppa con la\nqual bee gli manda piena di vino; con la qual poi che il\nforestiere ha bevuto quello che gli piace, ricoperchiata la\ncoppa, la sposa bee il rimanente.”",
                                    "Il giovinetto fé l'ambasciata alla donna, la quale, sì come\ncostumata e savia, credendo costui essere un gran\nbarbassoro, per mostrare d'avere a grado la sua venuta, una\ngran coppa dorata la qual davanti avea comandò che lavata\nfosse e empiuta di vino e portata al gentile uomo; e così fu\nfatto. Messer Torello, avendosi l'anello di lei messo in\nbocca, sì fece che bevendo il lasciò cader nella coppa,\nsenza avvedersene alcuno, e poco vino lasciatovi quella\nricoperchiò e mandò alla donna. La quale presala, acciò che\nl'usanza da lui compiesse, scoperchiatala, se la mise a\nbocca e vide l'anello e senza dire alcuna cosa alquanto il\nriguardò: e riconosciuto che egli era quello che dato avea\nnel suo partire a messer Torello, presolo e fiso guardato\ncolui il qual forestier credeva e già conoscendolo, quasi\nfuriosa divenuta fosse gittata in terra la tavola che\ndavanti aveva, gridò: “Questi è il mio signore, questi\nveramente è messer Torello!” E corsa alla tavola alla quale\nesso sedeva, senza avere riguardo a' suoi drappi o a cosa\nche sopra la tavola fosse, gittatasi oltre quanto poté,\nl'abracciò strettamente, né mai dal suo collo fu potuta, per\ndetto o per fatto d'alcuno che quivi fosse, levare infino a\ntanto che per messer Torello non le fu detto che alquanto\nsopra sé stesse, per ciò che tempo da abracciarlo le sarebbe\nancora prestato assai.",
                                    "Allora ella drizzatasi, essendo già le nozze tutte turbate\ne in parte più liete che mai per lo racquisto d'un così\nfatto cavaliere, pregandone egli, ogn'uomo stette cheto; per\nche messer Torello dal dì della sua partita infino a quel\npunto ciò che avvenuto gli era a tutti narrò, conchiudendo\nche al gentile uomo, il quale, lui morto credendo, aveva la\nsua donna per moglie presa, se egli essendo vivo la si\nritoglieva, non doveva spiacere. Il nuovo sposo, quantunque\nalquanto scornato fosse, liberamente e come amico rispose\nche delle sue cose era nel suo volere quel farne che più le\npiacesse. La donna e l'anella e la corona avute dal nuovo\nsposo quivi lasciò e quello che della coppa aveva tratto si\nmise e similmente la corona mandatale dal soldano: e usciti\ndella casa dove erano, con tutta la pompa delle nozze infino\nalla casa di messer Torel se n'andarono; e quivi gli\nsconsolati amici e parenti e tutti i citadini, che quasi per\nun miracolo il riguardavano, con lunga e lieta festa\nracconsolarono.",
                                    "Messer Torello, fatta delle sue care gioie parte e a colui\nche avute aveva le spese delle nozze e all'abate e a molti\naltri, e per più d'un messo significata la sua felice\nrepatriazione al Saladino, suo amico e suo servidor\nritenendosi, più anni con la sua valente donna poi visse,\npiù cortesia usando che mai.",
                                    "Cotale adunque fu il fine delle noie di messer Torello e di\nquelle della sua cara donna e il guiderdone delle lor liete\ne preste cortesie; le quali molti si sforzan di fare che,\nbenché abbian di che, sì mal far le sanno, che prima le\nfanno assai più comperar che non vagliono, che fatte\nl'abbiano: per che, se loro merito non ne segue, né essi né\naltri maravigliar se ne dee.–"
                                ]
                            },
                            {
                                "@type": "parte",
                                "head": {
                                    "add": {
                                        "@resp": "ed",
                                        "#text": "10"
                                    }
                                },
                                "argument": {
                                    "p": {
                                        "emph": "Il marchese di Sanluzzo da' prieghi de' suoi uomini\ncostretto di pigliar moglie, per prenderla a suo modo piglia\nuna figliuola d'un villano, della quale ha due figliuoli, li\nquali le fa veduto d'ucidergli; poi, mostrando lei essergli\nrincresciuta e avere altra moglie presa a casa faccendosi\nritornare la propria figliuola come se sua moglie fosse, lei\navendo in camiscia cacciata e a ogni cosa trovandola\npaziente, più cara che mai in casa tornatalasi, i suoi\nfigliuoli grandi le mostra e come marchesana l'onora e fa\nonorare."
                                    }
                                },
                                "p": [
                                    "Finita la lunga novella del re, molto a tutti nel sembiante\npiaciuta, Dioneo ridendo disse:–Il buono uomo, che\naspettava la seguente notte di fare abbassare la coda ritta\ndella fantasima, avrebbe dati men di due denari di tutte le\nlode che voi date a messer Torello–; e appresso, sappiendo\nche a lui solo restava il dire, incominciò:",
                                    "–Mansuete mie donne, per quel che mi paia, questo dì\nd'oggi è stato dato a re e a soldani e a così fatta gente: e\nper ciò, acciò che io troppo da voi non mi scosti, vo'\nragionar d'un marchese, non cosa magnifica ma una matta\nbestialità, come che ben ne gli seguisse alla fine; la quale\nio non consiglio alcun che segua, per ciò che gran peccato\nfu che a costui ben n'avenisse.",
                                    "Già è gran tempo, fu tra' marchesi di Sanluzzo il maggior\ndella casa un giovane chiamato Gualtieri, il quale, essendo\nsenza moglie e senza figliuoli, in niuna altra cosa il suo\ntempo spendeva che in uccellare e in cacciare, né di prender\nmoglie né d'aver figliuoli alcun pensiero avea; di che egli\nera da reputar molto savio. La qual cosa a' suoi uomini non\npiaccendo, più volte il pregaron che moglie prendesse, acciò\nche egli senza erede né essi senza signor rimanessero,\nofferendosi di trovargliel tale e di sì fatto padre e madre\ndiscesa, che buona speranza se ne potrebbe avere e esso\ncontentarsene molto.",
                                    "A' quali Gualtieri rispose: “Amici miei, voi mi strignete\na quello che io del tutto aveva disposto di non far mai,\nconsiderando quanto grave cosa sia a poter trovare chi co'\nsuoi costumi ben si convenga e quanto del contrario sia\ngrande la copia, e come dura vita sia quella di colui che a\ndonna non bene a sé conveniente s'abbatte. E il dire che voi\nvi crediate a' costumi de' padri e delle madri le figliuole\nconoscere, donde argomentate di darlami tal che mi piacerà,\nè una sciocchezza, con ciò sia cosa che io non sappia dove i\npadri possiate conoscere né come i segreti delle madri di\nquelle: quantunque, pur cognoscendogli, sieno spesse volte\nle figliuole a' padri e alle madri dissimili. Ma poi che\npure in queste catene vi piace d'annodarmi, e io voglio\nesser contento; e acciò che io non abbia da dolermi d'altrui\nche di me, se mal venisse fatto, io stesso ne voglio essere\nil trovatore, affermandovi che, cui che io mi tolga, se da\nvoi non fia come donna onorata, voi proverete con gran\nvostro danno quanto grave mi sia l'aver contra mia voglia\npresa mogliere a' vostri prieghi.” I valenti uomini\nrisposon ch'eran contenti, sol che esso si recasse a prender\nmoglie.",
                                    "Erano a Gualtieri buona pezza piaciuti i costumi d'una\npovera giovinetta che d'una villa vicina a casa sua era, e\nparendogli bella assai estimò che con costei dovesse potere\naver vita assai consolata. E per ciò, senza più avanti\ncercare, costei propose di volere sposare: e fattosi il\npadre chiamare, con lui, che poverissimo era, si convenne di\ntorla per moglie.",
                                    "Fatto questo, fece Gualtieri tutti i suoi amici della\ncontrada adunare e disse loro: “Amici miei, egli v'è\npiaciuto e piace che io mi disponga a tor moglie, e io mi vi\nson disposto più per compiacere a voi che per disiderio che\nio di moglie avessi. Voi sapete quello che voi mi\nprometteste, cioè d'esser contenti e d'onorar come donna\nqualunque quella fosse che io togliessi; e per ciò venuto è\nil tempo che io sono per servare a voi la promessa e che io\nvoglio che voi a me la serviate. Io ho trovata una giovane\nsecondo il cuor mio assai presso di qui, la quale io intendo\ndi tor per moglie e di menarlami fra qui e pochi dì a casa;\ne per ciò pensate come la festa delle nozze sia bella e come\nvoi onorevolmente ricever la possiate, acciò che io mi possa\ndella vostra promession chiamar contento come voi della mia\nvi potrete chiamare.”",
                                    "I buoni uomini lieti tutti risposero ciò piacer loro e che,\nfosse chi volesse, essi l'avrebber per donna e onorerebbonla\nin tutte cose sì come donna; e appresso questo tutti si\nmisero in assetto di far bella e grande e lieta festa, e il\nsimigliante fece Gualtieri. Egli fece preparar le nozze\ngrandissime e belle e invitarvi molti suoi amici e parenti e\ngran gentili uomini e altri da torno; e oltre a questo fece\ntagliare e far più robe belle e ricche al dosso d'una\ngiovane la quale della persona gli pareva che la giovinetta\nla quale avea proposto di sposare; e oltre a questo\napparecchiò cinture e anella e una ricca e bella corona e\ntutto ciò che a novella sposa si richiedea.",
                                    "E venuto il dì che alle nozze predetto avea, Gualtieri in\nsu la mezza terza montò a cavallo, e ciascuno altro che a\nonorarlo era venuto; e ogni cosa oportuna avendo disposta,\ndisse: “Signori, tempo è d'andare per la novella sposa”; e\nmessosi in via con tutta la compagnia sua, pervennero alla\nvilletta. E giunti a casa del padre della fanciulla e lei\ntrovata che con acqua tornava dalla fonte in gran fretta per\nandar poi con altre femine a veder venire la sposa di\nGualtieri; la quale come Gualtier vide, chiamatala per nome,\ncioè Griselda, domandò dove il padre fosse; al quale ella\nvergognosamente rispose: “Signor mio, egli è in casa.”",
                                    "Allora Gualtieri, smontato e comandato a ogni uom che\nl'aspettasse, solo se n'entrò nella povera casa, dove trovò\nil padre di lei, che avea nome Giannucole, e dissegli: “Io\nsono venuto a sposar la Griselda, ma prima da lei voglio\nsapere alcuna cosa in tua presenza”; e domandolla se ella\nsempre, togliendola egli per moglie, s'ingegnerebbe di\ncompiacergli e di niuna cosa che egli dicesse o facesse non\nturbarsi, e se ella sarebbe obediente e simili altre cose\nassai, delle quali ella a tutte rispose di sì.",
                                    "Allora Gualtieri, presala per mano, la menò fuori e in\npresenza di tutta la sua compagnia e d'ogn'altra persona la\nfece spogliare ignuda: e fattisi quegli vestimenti che fatti\naveva fare, prestamente la fece vestire e calzare e sopra i\nsuoi capelli, così scarmigliati come erano, le fece mettere\nuna corona; e appresso questo, maravigliandosi ogn'uomo di\nquesta cosa, disse: “Signori, costei è colei la quale io\nintendo che mia moglie sia, dove ella me voglia per\nmarito”; e poi a lei rivolto, che di se medesima vergognosa\ne sospesa stava, le disse: “Griselda, vuoimi tu per tuo\nmarito?”",
                                    "A cui ella rispose: “Signor mio, sì.”",
                                    "E egli disse: “E io voglio te per mia moglie”; e in\npresenza di tutti la sposò; e fattala sopra un pallafren\nmontare, orrevolmente accompagnata a casa la si menò. Quivi\nfuron le nozze belle e grandi e la festa non altramenti che\nse presa avesse la figliuola del re di Francia.",
                                    "La giovane sposa parve che co' vestimenti insieme l'animo\ne' costumi mutasse. Ella era, come già dicemmo, di persona e\ndi viso bella: e così come bella era, divenne tanto\navvenevole, tanto piacevole e tanto costumata, che non\nfigliuola di Giannucole e guardiana di pecore pareva stata\nma d'alcun nobile signore, di che ella faceva maravigliare\nogn'uom che prima conosciuta l'avea; e oltre a questo era\ntanto obediente al marito e tanto servente, che egli si\nteneva il più contento e il più appagato uomo del mondo. E\nsimilmente verso i subditi del marito era tanto graziosa e\ntanto benigna, che niun ve ne era che più che sé non\nl'amasse e che non l'onorasse di grado, tutti per lo suo\nbene e per lo suo stato e per lo suo essaltamento pregando,\ndicendo, dove dir soleano Gualtieri aver fatto come poco\nsavio d'averla per moglie presa, che egli era il più savio e\nil più avveduto uomo che al mondo fosse, per ciò che niuno\naltro che egli avrebbe mai potuta conoscere l'alta vertù di\ncostei nascosa sotto i poveri panni e sotto l'abito\nvillesco. E in brieve non solamente nel suo marchesato ma\nper tutto, anzi che gran tempo fosse passato, seppe ella sì\nfare, che ella fece ragionare del suo valore e del suo bene\nadoperare, e in contrario rivolgere, se alcuna cosa detta\ns'era contro al marito per lei quando sposata l'avea.",
                                    "Ella non fu guari con Gualtieri dimorata che ella\ningravidò, e al tempo partorì una fanciulla, di che\nGualtieri fece gran festa. Ma poco appresso, entratogli un\nnuovo pensier nell'animo, cioè di volere con lunga\nesperienzia e con cose intollerabili provare la pazienzia di\nlei, e' primieramente la punse con parole, mostrandosi\nturbato e dicendo che i suoi uomini pessimamente si\ncontentavano di lei per la sua bassa condizione e\nspezialmente poi che vedevano che ella portava figliuoli, e\ndella figliuola che nata era tristissimi altro che mormorar\nnon faceano.",
                                    "Le quali parole udendo la donna, senza mutar viso o buon\nproponimento in alcuno atto, disse: “Signor mio, fa di me\nquello che tu credi che più tuo onore o consolazion sia, ché\nio sarò di tutto contenta, sì come colei che conosco che io\nsono da men di loro e che io non era degna di questo onore\nal quale tu per tua cortesia mi recasti.” Questa risposta\nfu molto cara a Gualtieri, conoscendo costei non essere in\nalcuna superbia levata per onore che egli o altri fatto\nl'avesse.",
                                    "Poco tempo appresso, avendo con parole generali detto alla\nmoglie che i subditi non potevan patir quella fanciulla di\nlei nata, informato un suo famigliare, il mandò a lei, il\nquale con assai dolente viso le disse: “Madonna, se io non\nvoglio morire, a me convien far quello che il mio signor mi\ncomanda. Egli m'ha comandato che io prenda questa vostra\nfigliuola e ch'io...” e non disse più.",
                                    "La donna, udendo le parole e vedendo il viso del famigliare\ne delle parole dette ricordandosi, comprese che a costui\nfosse imposto che egli l'uccidesse: per che prestamente\npresala della culla e basciatala e benedetola, come che gran\nnoia nel cuor sentisse, senza mutar viso in braccio la pose\nal famigliare e dissegli: “Te', fa compiutamente quello che\nil tuo e mio signore t'ha imposto, ma non la lasciar per\nmodo che le bestie e gli uccelli la divorino, salvo se egli\nnol ti comandasse.” Il famigliare, presa la fanciulla e\nfatto a Gualtier sentire ciò che detto aveva la donna,\nmaravigliandosi egli della sua constanzia, lui con essa ne\nmandò a Bologna a una sua parente, pregandola che, senza mai\ndire cui figliuola si fosse, diligentemente allevasse e\ncostumasse.",
                                    "Sopravenne appresso che la donna da capo ingravidò e al\ntempo debito partorì un figliuol maschio, il che carissimo\nfu a Gualtieri; ma non bastandogli quello che fatto avea con\nmaggior puntura trafisse la donna, e con sembiante turbato\nun dì le disse: “Donna, poscia che tu questo figliuol\nmaschio facesti, per niuna guisa con questi miei viver son\npotuto, sì duramente si ramaricano che un nepote di\nGiannucolo dopo me debbia rimaner lor signore: di che io mi\ndotto, se io non ci vorrò esser cacciato, che non mi\nconvenga fare di quello che io altra volta feci e alla fine\nlasciar te e prendere un'altra moglie.” La donna con\npaziente animo l'ascoltò né altro rispose se non: “Signor\nmio, pensa di contentar te e di sodisfare al piacer tuo e di\nme non avere pensiere alcuno, per ciò che niuna cosa m'è\ncara se non quanto io la veggo a te piacere.”",
                                    "Dopo non molti dì Gualtieri, in quella medesima maniera che\nmandato aveva per la figliuola, mandò per lo figliuolo: e\nsimilmente dimostrato d'averlo fatto uccidere, a nutricar\nnel mandò a Bologna, come la fanciulla aveva mandata; della\nqual cosa la donna né altro viso né altre parole fece che\ndella fanciulla fatte avesse, di che Gualtieri si\nmaravigliava forte e seco stesso affermava niuna altra\nfemina questo poter fare che ella faceva; e se non fosse che\ncarnalissima de' figliuoli, mentre gli piacea, la vedea, lei\navrebbe creduto ciò fare per più non curarsene, dove come\nsavia lei farlo cognobbe. I subditi suoi, credendo che egli\nuccidere avesse fatti i figliuoli, il biasimavan forte e\nreputavanlo crudele uomo e alla donna avevan grandissima\ncompassione. La quale con le donne, le quali con lei de'\nfigliuoli così morti si condoleano, mai altro non disse se\nnon che quello ne piaceva a lei che a colui che generati gli\navea.",
                                    "Ma essendo più anni passati dopo la natività della\nfanciulla, parendo tempo a Gualtieri di fare l'ultima pruova\ndella sofferenza di costei, con molti de' suoi disse che per\nniuna guisa più sofferir poteva d'aver per moglie Griselda e\nche egli cognosceva che male e giovenilmente aveva fatto\nquando l'aveva presa, e per ciò a suo potere voleva\nprocacciar col Papa che con lui dispensasse che un'altra\ndonna prender potesse e lasciar Griselda; di che egli da\nassai buoni uomini fu molto ripreso; a che nulla altro\nrispose se non che conveniva che così fosse. La donna,\nsentendo queste cose e parendole dovere sperare di ritornare\na casa del padre e forse a guardar le pecore come altra\nvolta aveva fatto e vedere a un'altra donna tener colui al\nquale ella voleva tutto il suo bene, forte in se medesima si\ndolea; ma pur, come l'altre ingiurie della fortuna aveva\nsostenute, così con fermo viso si dispose a questa dover\nsostenere.",
                                    "Non dopo molto tempo Gualtieri fece venire sue lettere\ncontrafatte da Roma e fece veduto a' suoi subditi il Papa\nper quelle aver seco dispensato di poter torre altra moglie\ne lasciar Griselda; per che, fattalasi venir dinanzi, in\npresenzia di molti le disse: “Donna, per concession fattami\ndal Papa io posso altra donna pigliare e lasciar te; e per\nciò che i miei passati sono stati gran gentili uomini e\nsignori di queste contrade, dove i tuoi stati son sempre\nlavoratori, io intendo che tu più mia moglie non sia, ma che\ntu a casa Giannucolo te ne torni con la dote che tu mi\nrecasti, e io poi un'altra, che trovata n'ho convenevole a\nme, ce ne menerò.”",
                                    "La donna, udendo queste parole, non senza grandissima\nfatica, oltre alla natura delle femine, ritenne le lagrime e\nrispose: “Signor mio, io conobbi sempre la mia bassa\ncondizione alla vostra nobilità in alcun modo non\nconvenirsi, e quello che io stata son con voi da Dio e da\nvoi il riconoscea, né mai, come donatolmi, mio il feci o\ntenni ma sempre l'ebbi come prestatomi; piacevi di\nrivolerlo, e a me dee piacere e piace di renderlovi: ecco il\nvostro anello col quale voi mi sposaste, prendetelo.\nComandatemi che io quella dota me ne porti che io ci recai:\nalla qual cosa fare né a voi pagatore né a me borsa\nbisognerà né somiere, per ciò che di mente uscito non m'è\nche ignuda m'aveste; e se voi giudicate onesto che quel\ncorpo nel quale io ho portati i figliuoli da voi generati\nsia da tutti veduto, io me n'andrò ignuda; ma io vi priego,\nin premio della mia virginità che io ci recai e non ne la\nporto, che almeno una sola camiscia sopra la dota mia vi\npiaccia che io portar ne possa.”",
                                    "Gualtieri, che maggior voglia di piagnere aveva che\nd'altro, stando pur col viso duro, disse: “E tu una\ncamiscia ne porta.”",
                                    "Quanti dintorno v'erano il pregavano che egli una roba le\ndonasse, ché non fosse veduta colei che sua moglie tredici\nanni o più era stata di casa sua così poveramente e così\nvituperosamente uscire, come era uscirne in camiscia; ma\ninvano andarono i prieghi; di che la donna, in camiscia e\nscalza e senza alcuna cosa in capo, accomandatigli a Dio,\ngli uscì di casa e al padre se ne tornò con lagrime e con\npianto di tutti coloro che la videro. Giannucolo, che creder\nnon avea mai potuto questo esser ver che Gualtieri la\nfigliuola dovesse tener moglie, e ogni dì questo caso\naspettando, guardati l'aveva i panni che spogliati s'avea\nquella mattina che Gualtier la sposò; per che recatigliele e\nella rivestitiglisi, a' piccioli servigi della paterna casa\nsi diede sì come far soleva, con forte animo sostenendo il\nfiero assalto della nemica fortuna.",
                                    "Come Gualtieri questo ebbe fatto, così fece veduto a' suoi\nche presa aveva una figliuola d'uno de' conti da Panago; e\nfaccendo fare l'apresto grande per le nozze mandò per la\nGriselda che a lui venisse; alla quale venuta disse: “Io\nmeno questa donna la quale io ho nuovamente tolta e intendo\nin questa sua prima venuta d'onorarla; e tu sai che io non\nho in casa donne che mi sappiano acconciar le camere né fare\nmolte cose che a così fatta festa si richeggiono: e per ciò\ntu, che meglio che altra persona queste cose di casa sai,\nmetti in ordine quello che da far ci è, e quelle donne fa\ninvitar che ti pare e ricevile come se donna di qui fossi:\npoi, fatte le nozze, te ne potrai a casa tua tornare.”",
                                    "Come che queste parole fossero tutte coltella al cuor di\nGriselda, come a colei che non aveva così potuto por giù\nl'amore che ella gli portava come fatto aveva la buona\nfortuna, rispose: “Signor mio, io son presta e\napparecchiata.” E entratasene co' suoi pannicelli\nromagnuoli e grossi in quella casa della qual poco avanti\nera uscita in camiscia, cominciò a spazzar le camere e\nordinarle e a far porre capoletti e pancali per le sale, a\nfare apprestar la cucina, e a ogni cosa, come se una piccola\nfanticella della casa fosse, porre le mani, né mai ristette\nche ella ebbe tutto acconcio e ordinato quanto si conveniva.\nE appresso questo, fatto da parte di Gualtieri invitar tutte\nle donne della contrada, cominciò a attender la festa; e\nvenuto il giorno delle nozze, come che i panni avesse poveri\nindosso, con animo e costume donnesco tutte le donne che a\nquelle vennero, e con lieto viso, ricevette.",
                                    "Gualtieri, il quale diligentemente aveva i figliuoli fatti\nallevare in Bologna alla sua parente che maritata era in\ncasa de' conti da Panago, essendo già la fanciulla d'età di\ndodici anni la più bella cosa che mai si vedesse (e il\nfanciullo era di sei), avea mandato a Bologna al parente suo\npregandol che gli piacesse di dovere con questa sua\nfigliuola e col figliuolo venire a Sanluzzo e ordinare di\nmenar bella e onorevole compagnia con seco e di dire a tutti\nche costei per sua mogliere gli menasse, senza manifestare\nalcuna cosa a alcuno chi ella si fosse altramenti. Il\ngentile uomo, fatto secondo che il marchese il pregava,\nentrato in cammino dopo alquanti dì con la fanciulla e col\nfratello e con nobile compagnia in su l'ora del desinare\ngiunse a Sanluzzo, dove tutti i paesani e molti altri vicini\nda torno trovò che attendevan questa novella sposa di\nGualtieri. La quale dalle donne ricevuta e nella sala dove\nerano messe le tavole venuta, Griselda, così come era, le si\nfece lietamente incontro dicendo: “Ben venga la mia\ndonna.” Le donne, che molto avevano, ma invano, pregato\nGualtieri che o facesse che la Griselda si stesse in una\ncamera o che egli alcuna delle robe che sue erano state le\nprestasse, acciò che così non andasse davanti a' suoi\nforestieri, furon messe a tavola e cominciate a servire. La\nfanciulla era guardata da ogn'uomo, e ciascun diceva che\nGualtieri aveva fatto buon cambio; ma intra gli altri\nGriselda la lodava molto, e lei e il suo fratellino.",
                                    "Gualtieri, al qual pareva pienamente aver veduto quantunque\ndisiderava della pazienza della sua donna, veggendo che di\nniente la novità delle cose la cambiava e essendo certo ciò\nper mentecattaggine non avvenire, per ciò che savia molto la\nconoscea, gli parve tempo di doverla trarre dell'amaritudine\nla quale stimava che ella sotto il forte viso nascosa\ntenesse; per che, fattalasi venire, in presenzia d'ogn'uomo\nsorridendo le disse: “Che ti par della nostra sposa?”",
                                    "“Signor mio, “ rispose Griselda “a me ne par molto bene;\ne se così è savia come ella è bella, che 'l credo, io non\ndubito punto che voi non dobbiate con lei vivere il più\nconsolato signor del mondo; ma quanto posso vi priego che\nquelle punture, le quali all'altra, che vostra fu, già\ndeste, non diate a questa, ché appena che io creda che ella\nle potesse sostenere, sì perché più giovane è e sì ancora\nperché in dilicatezze è allevata, ove colei in continue\nfatiche da piccolina era stata.”",
                                    "Gualtieri, veggendo che ella fermamente credeva costei\ndovere esser sua moglie, né per ciò in alcuna cosa men che\nben parlava, la si fece sedere allato e disse: “Griselda,\ntempo è omai che tu senta frutto della tua lunga pazienzia,\ne che coloro li quali me hanno reputato crudele e iniquo e\nbestiale conoscano che ciò che io faceva a antiveduto fine\noperava, volendoti insegnar d'esser moglie e a loro di\nsaperla tenere, e a me partorire perpetua quiete mentre teco\na vivere avessi: il che, quando venni a prender moglie, gran\npaura ebbi che non m'intervenisse, e per ciò, per prova\npigliarne, in quanti modi tu sai ti punsi e trafissi. E però\nche io mai non mi sono accorto che in parola né in fatto dal\nmio piacere partita ti sii, parendo a me aver di te quella\nconsolazione che io disiderava, intendo di rendere a te a\nun'ora ciò che io tra molte ti tolsi e con somma dolcezza le\npunture ristorare che io ti diedi. E per ciò con lieto animo\nprendi questa che tu mia sposa credi, e il suo fratello, per\ntuoi e miei figliuoli: essi sono quegli li quali tu e molti\naltri lungamente stimato avete che io crudelmente uccider\nfacessi; e io sono il tuo marito, il quale sopra ogni altra\ncosa t'amo, credendomi poter dar vanto che niuno altro sia\nche, sì com'io, si possa di sua moglier contentare.”",
                                    "E così detto l'abracciò e basciò: e con lei insieme, la\nqual d'allegrezza piagnea, levatosi n'andarono là dove la\nfigliuola tutta stupefatta queste cose ascoltando sedea e,\nabbracciatala teneramente e il fratello altressì, lei e\nmolti altri che quivi erano sgannarono. Le donne lietissime,\nlevate dalle tavole, con Griselda n'andarono in camera e con\nmigliore agurio trattile i suoi pannicelli d'una nobile roba\ndelle sue la rivestirono; e come donna, la quale ella\neziandio negli stracci pareva, nella sala la rimenarono. E\nquivi fattasi co' figliuoli maravigliosa festa, essendo ogni\nuomo lietissimo di questa cosa, il sollazzo e 'l festeggiar\nmultiplicarono e in più giorni tirarono; e savissimo\nreputaron Gualtieri, come che troppo reputassero agre e\nintollerabili l'esperienze prese della sua donna, e sopra\ntutti savissima tenner Griselda.",
                                    "Il conte da Panago si tornò dopo alquanti dì a Bologna; e\nGualtieri, tolto Giannucolo dal suo lavorio, come suocero il\npose in istato, che egli onoratamente e con gran\nconsolazione visse e finì la sua vecchiezza. E egli\nappresso, maritata altamente la sua figliuola, con Griselda,\nonorandola sempre quanto più si potea, lungamente e\nconsolato visse.",
                                    "Che si potrà dir qui? se non che anche nelle povere case\npiovono dal cielo de' divini spiriti, come nelle reali di\nquegli che sarien più degni di guardar porci che d'avere\nsopra uomini signoria. Chi avrebbe, altri che Griselda,\npotuto col viso non solamente asciutto ma lieto sofferir le\nrigide e mai più non udite pruove da Gualtier fatte? Al\nquale non sarebbe forse stato male investito d'essersi\nabbattuto a una che quando, fuor di casa, l'avesse fuori in\ncamiscia cacciata, s'avesse sì a un altro fatto scuotere il\npilliccione che riuscito ne fosse una bella roba.–"
                                ]
                            },
                            {
                                "@n": "Conclusione",
                                "p": [
                                    "La novella di Dioneo era finita, e assai le donne, chi\nd'una parte e chi d'altra tirando, chi biasimando una cosa,\nun'altra intorno a essa lodandone, n'avevan favellato,\nquando il re, levato il viso verso il cielo e vedendo che il\nsole era già basso all'ora di vespro, senza da seder levarsi\ncosì cominciò a parlare:",
                                    "–Addorne donne, come io credo che voi conosciate, il senno\nde' mortali non consiste solamente nell'avere a memoria le\ncose preterite o conoscere le presenti, ma per l'una e per\nl'altra di queste sapere antiveder le future è da' solenni\nuomini senno grandissimo riputato. Noi, come voi sapete,\ndomane saranno quindici dì, per dovere alcun diporto\npigliare a sostentamento della nostra santà e della vita,\ncessando le malinconie e' dolori e l'angosce, le quali per\nla nostra città continuamente, poi che questo pistolenzioso\ntempo incominciò, si veggono, uscimmo di Firenze; il che,\nsecondo il mio giudicio, noi onestamente abbiam fatto, per\nciò che, se io ho saputo ben riguardare, quantunque liete\nnovelle e forse attrattive a concupiscenzia dette ci sieno e\ndel continuo mangiato e bevuto bene e sonato e cantato (cose\ntutte da incitare le deboli menti a cose meno oneste), niuno\natto, niuna parola, niuna cosa né dalla vostra parte né\ndalla nostra ci ho conosciuta da biasimare: continua onestà,\ncontinua concordia, continua fraternal dimestichezza mi ci è\nparuta vedere e sentire; il che senza dubbio in onore e\nservigio di voi e di me m'è carissimo. E per ciò, acciò che\nper troppa lunga consuetudine alcuna cosa che in fastidio si\nconvertisse nascer non ne potesse, e perché alcuno la nostra\ntroppo lunga dimoranza gavillar non potesse, e avendo\nciascun di noi la sua giornata avuta la sua parte dell'onore\nche in me ancora dimora, giudicherei, quando piacer fosse di\nvoi, che convenevole cosa fosse omai il tornarci là onde ci\npartimmo. Senza che, se voi ben riguardate, la nostra\nbrigata, già da più altre saputa da torno, per maniera\npotrebbe multiplicare che ogni nostra consolazion ci\ntorrebbe; e per ciò, se voi il mio consiglio approvate, io\nmi serverò la corona donatami per infino alla nostra\npartita, che intendo che sia domattina; ove voi altramente\ndiliberaste, io ho già pronto cui per lo dì seguente ne\ndebbia incoronare.–",
                                    "I ragionamenti furon molti tralle donne e tra' giovani, ma\nultimamente presero per utile e per onesto il consiglio del\nre e così di fare diliberarono come egli aveva ragionato:\nper la qual cosa esso, fattosi il siniscalco chiamare, con\nlui del modo che a tenere avesse nella seguente mattina\nparlò e, licenziata la brigata infino all'ora della cena, in\npiè si levò.",
                                    "Le donne e gli altri levatisi, non altramenti che usati si\nfossero, chi a un diletto e chi a un altro si diede; e l'ora\ndella cena venuta, con sommo piacere furono a quella; e dopo\nquella a cantare e a sonare e a carolare cominciarono; e\nmenando la Lauretta una danza, comandò il re alla Fiammetta\nche dicesse una canzone; la quale assai piacevolemente così\nincominciò a cantare:",
                                    "Come la Fiammetta ebbe la sua canzon finita, così Dioneo,\nche allato l'era, ridendo disse:–Madonna, voi fareste una\ngran cortesia a farlo cognoscere a tutte, acciò che per\nignoranzia non vi fosse tolta la possessione, poi che così\nve ne dovete adirare.–Appresso questa, se cantaron più\naltre; e già essendo la notte presso che mezza, come al re\npiacque, tutti s'andarono a riposare.",
                                    "E come il nuovo giorno apparve, levati, avendo già il\nsiniscalco via ogni lor cosa mandata, dietro alla guida del\ndiscreto re verso Firenze si ritornarono; e i tre giovani,\nlasciate le sette donne in Santa Maria Novella, donde con\nloro partiti s'erano, da esse accommiatatosi, a' loro altri\npiaceri attesero, e esse, quando tempo lor parve, se ne\ntornarono alle lor case."
                                ],
                                "lg": {
                                    "@type": "ballata",
                                    "lg": [
                                        {
                                            "l": [
                                                "S'amor venisse senza gelosia,",
                                                "io non so donna nata",
                                                "lieta com'io sarei e qual vuol sia."
                                            ]
                                        },
                                        {
                                            "l": [
                                                "Se gaia giovanezza",
                                                "in bello amante dee donna appagare,",
                                                "o pregio di virtute",
                                                "o ardire o prodezza,",
                                                "senno, costumi o ornato parlare",
                                                "o leggiadrie compiute,",
                                                "io son colei per certo in cui salute,",
                                                "essendo innamorata,",
                                                "tutte le veggio en la speranza mia."
                                            ]
                                        },
                                        {
                                            "l": [
                                                "Ma per ciò ch'io m'aveggio",
                                                "che altre donne savie son com'io,",
                                                "io triemo di paura,",
                                                "e pur credo il peggio:",
                                                "di quello avviso en l'altre esser disio",
                                                "ch'a me l'anima fura.",
                                                "E così quel'che m'è somma ventura",
                                                "mi fa isconsolata",
                                                "sospirar forte e stare in vita ria."
                                            ]
                                        },
                                        {
                                            "l": [
                                                "Se io sentissi fede",
                                                "nel mio signor quant'io sento valore",
                                                "gelosa non sarei:",
                                                "ma tanto se ne vede,",
                                                "pur che sia chi inviti l'amadore,",
                                                "ch'io gli ho tutti per rei.",
                                                "Questo m'acuora, e volentier morrei,",
                                                "e di chiunque il guata",
                                                "sospetto e temo non nel porti via."
                                            ]
                                        },
                                        {
                                            "l": [
                                                "Per Dio, dunque, ciascuna",
                                                "donna pregata sia che non s'attenti",
                                                "di farmi in ciò oltraggio;",
                                                "ché, se ne fia nessuna",
                                                "che con parole o cenni o blandimenti",
                                                "in questo in mio dannaggio",
                                                "cerchi o procuri, s'io il risapraggio,",
                                                "se io non sia svisata,",
                                                "piagner farolle amara tal follia."
                                            ]
                                        }
                                    ]
                                }
                            }
                        ]
                    },
                    {
                        "@type": "parte",
                        "head": "Conclusione dell'autore",
                        "p": [
                            "Nobilissime giovani, a consolazion delle quali io a così\nlunga fatica messo mi sono, io mi credo, aiutantemi la\ndivina grazia, sì come io avviso, per li vostri pietosi\nprieghi non già per li miei meriti, quello compiutamente\naver fornito che io nel principio della presente opera\npromisi di dover fare: per la qual cosa Idio primieramente e\nappresso voi ringraziando, è da dare alla penna e alla man\nfaticata riposo. Il quale prima che io le conceda,\nbrievemente a alcune cosette, le quali forse alcuna di voi o\naltri potrebbe dire (con ciò sia cosa che a me paia esser\ncertissimo queste non dovere avere spezial privilegio più\nche l'altre cose, anzi non averlo mi ricorda nel principio\ndella quarta giornata aver mostrato), quasi a tacite\nquistion mosse di rispondere intendo.",
                            "Saranno per avventura alcune di voi che diranno che io\nabbia nello scriver queste novelle troppa licenzia usata, sì\ncome in fare alcuna volta dire alle donne e molto spesso\nascoltare cose non assai convenienti né a dire né a\nascoltare a oneste donne. La qual cosa io nego, per ciò che\nniuna sì disonesta n'è, che, con onesti vocaboli dicendola,\nsi disdica a alcuno: il che qui mi pare assai\nconvenevolmente bene aver fatto.",
                            "Ma presuppognamo che così sia, ché non intendo di piatir\ncon voi, che mi vincereste. Dico a rispondere perché io\nabbia ciò fatto assai ragion vengon prontissime.\nPrimieramente se alcuna cosa in alcuna n'è, la qualità delle\nnovelle l'hanno richesta, le quali se con ragionevole occhio\nda intendente persona fian riguardate, assai aperto sarà\nconosciuto, se io quelle della lor forma trar non avessi\nvoluto, altramenti raccontar non poterlo. E se forse pure\nalcuna particella è in quella, alcuna paroletta più liberale\nche forse a spigolistra donna non si conviene, le quali più\nle parole pesan che' fatti e più d'apparer s'ingegnan che\nd'esser buone, dico che più non si dee a me esser disdetto\nd'averle scritte che generalmente si disdica agli uomini e\nalle donne di dir tutto dì ‘foro’ e ‘caviglia’ e ‘mortaio’ e\n‘pestello’ e ‘salsiccia’ e ‘mortadello’ , e tutto pien di\nsimiglianti cose. Sanza che alla mia penna non dee essere\nmeno d'auttorità conceduta che sia al pennello del\ndipintore, il quale senza alcuna riprensione, o almen\ngiusta, lasciamo stare che egli faccia a san Michele ferire\nil serpente con la spada o con la lancia e a san Giorgio il\ndragone dove gli piace, ma egli fa Cristo maschio e Eva\nfemina, e a Lui medesimo, che volle per la salute della\numana generazione sopra la croce morire, quando con un\nchiovo e quando con due i piè gli conficca in quella.",
                            "Appresso assai ben si può cognoscere queste cose non nella\nchiesa, delle cui cose e con animi e con vocaboli\nonestissimi si convien dire, quantunque nelle sue istorie\nd'altramenti fatte che le scritte da me si truovino assai;\nné ancora nelle scuole de' filosofanti dove l'onestà non\nmeno che in altra parte è richesta, dette sono; né tra\ncherici né tra filosofi in alcun luogo ma ne' giardini, in\nluogo di sollazzo, tra persone giovani benché mature e non\npieghevoli per novelle, in tempo nel quale andar con le\nbrache in capo per iscampo di sé era alli più onesti non\ndisdicevole, dette sono.",
                            "Le quali, chenti che elle si sieno, e nuocere e giovar\npossono, sì come possono tutte l'altre cose, avendo riguardo\nall'ascoltatore. Chi non sa ch'è il vino ottima cosa a'\nviventi, secondo Cinciglione e Scolaio e assai altri, e a\ncolui che ha la febbre è nocivo? direm noi, per ciò che\nnuoce a' febricitanti, che sia malvagio? Chi non sa che il\nfuoco è utilissimo, anzi necessario a' mortali? direm noi,\nper ciò che egli arde le case e le ville e le città, che sia\nmalvagio? L'arme similmente la salute difendon di coloro che\npacificamente di viver disiderano, e anche uccidon gli\nuomini molte volte, non per malizia di loro, ma di coloro\nche malvagiamente l'adoperano.",
                            "Niuna corrotta mente intese mai sanamente parola: e così\ncome le oneste a quella non giovano, così quelle che tanto\noneste non sono la ben disposta non posson contaminare, se\nnon come il loto i solari raggi o le terrene brutture le\nbellezze del cielo. Quali libri, quali parole, quali lettere\nson più sante, più degne, più reverende che quelle della\ndivina Scrittura? E sì sono egli stati assai che, quelle\nperversamente intendendo, sé e altrui a perdizione hanno\ntratto. Ciascuna cosa in se medesima è buona a alcuna cosa,\ne male adoperata può essere nociva di molte; e così dico\ndelle mie novelle. Chi vorrà da quelle malvagio consiglio e\nmalvagia operazion trarre, elle nol vieteranno a alcuno, se\nforse in sé l'hanno, e torte e tirate fieno a averlo: e chi\nutilità e frutto ne vorrà, elle nol negheranno, né sarà mai\nche altro che utile e oneste sien dette o tenute, se a que'\ntempi o a quelle persone si leggeranno per cui e pe' quali\nstate son raccontate. Chi ha a dir paternostri o a fare il\nmigliaccio o la torta al suo divoto, lascile stare; elle non\ncorreranno di dietro a niuna a farsi leggere, benché e le\npinzochere altressì dicono e anche fanno delle cosette otta\nper vicenda!",
                            "Saranno similmente di quelle che diranno qui esserne alcune\nche, non essendoci, sarebbe stato assai meglio. Concedasi:\nma io non pote' né doveva scrivere se non le raccontate, e\nper ciò esse che le dissero le dovevan dir belle e io\nl'avrei scritte belle. Ma se pur prosuppor si volesse che io\nfossi stato di quelle e lo 'nventore e lo scrittore, che non\nfui, dico che io non mi vergognerei che tutte belle non\nfossero, per ciò che maestro alcun non si truova, da Dio in\nfuori, che ogni cosa faccia bene e compiutamente; e Carlo\nMagno, che fu il primo facitor di paladini, non ne seppe\ntanti creare che esso di lor soli potesse fare oste.",
                            "Conviene nella moltitudine delle cose diverse qualità di\ncose trovarsi. Niun campo fu mai sì ben coltivato, che in\nesso o ortica o triboli o alcun pruno non si trovasse\nmescolato tra l'erbe migliori. Senza che, a avere a\nfavellare a semplici giovinette, come voi il più siete,\nsciocchezza sarebbe stata l'andar cercando e faticandosi in\ntrovar cose molte esquisite, e gran cura porre di molto\nmisuratamente parlare. Tuttavia chi va tra queste leggendo,\nlasci star quelle che pungono e quelle che dilettano legga:\nelle, per non ingannare alcuna persona, tutte nella fronte\nportan segnato quello che esse dentro dal loro seno nascose\ntengono.",
                            "E ancora, credo, sarà tal che dirà che ce ne son di troppo\nlunghe; alle quali ancora dico che chi ha altra cosa a fare,\nfollia fa a queste leggere, eziandio se brievi fossero. E\ncome che molto tempo passato sia da poi che io a scriver\ncominciai infino a questa ora che io al fine vengo della mia\nfatica, non m'è per ciò uscito di mente me avere questo mio\naffanno offerto all'oziose e non all'altre: e a chi per\ntempo passar legge, niuna cosa puote esser lunga, se ella\nquel fa per che egli l'adopera. Le cose brievi si convengon\nmolto meglio agli studianti, li quali non per passare ma per\nutilmente adoperare il tempo faticano, che a voi donne, alle\nquali tanto del tempo avanza quanto negli amorosi piaceri\nnon ispendete. E oltre a questo, per ciò che né a Atene né a\nBologna o a Parigi alcuna di voi non va a studiare, più\ndistesamente parlar vi si conviene che a quegli che hanno\nnegli studii gl'ingegni assottigliati.",
                            "Né dubito punto che non sien di quelle ancor che diranno le\ncose dette esser troppe, piene e di motti e di ciance, e mal\nconvenirsi a un uomo pesato e grave aver così fattamente\nscritto. A queste son io tenuto di render grazie e rendo,\nper ciò che da buon zelo movendosi tenere sono della mia\nfama. Ma così alla loro opposizion vo' rispondere. Io\nconfesso d'esser pesato e molte volte de' miei dì essere\nstato; e per ciò, parlando a quelle che pesato non m'hanno,\naffermo che io non son grave, anzi son io sì lieve, che io\nsto a galla nell'acqua; e considerato che le prediche fatte\nda' frati per rimorder delle lor colpe gli uomini, il più\noggi piene di motti e di ciance e di scede, estimai che\nquegli medesimi non stesser male nelle mie novelle, scritte\nper cacciar la malinconia delle femine. Tuttavia, se troppo\nper questo ridessero, il lamento di Germia, la passione del\nSalvatore e il ramarichio della Magdalena ne le potrà\nagevolmente guerire.",
                            "E chi starà in pensiero che ancor di quelle non si truovino\nche diranno che io abbia mala lingua e velenosa, per ciò che\nin alcun luogo scrivo il ver de' frati? A queste che così\ndiranno si vuol perdonare, per ciò che non è da credere che\naltro che giusta cagione le muova, per ciò che i frati son\nbuone persone e fuggono il disagio per l'amor di Dio e\nmacinano a raccolta e nol ridicono; e se non che di tutti un\npoco vien del caprino, troppo sarebbe più piacevole il piato\nloro.",
                            "Confesso nondimeno le cose di questo mondo non avere\nstabilità alcuna ma sempre essere in mutamento, e così\npotrebbe della mia lingua essere intervenuto; la quale, non\ncredendo io al mio giudicio, il quale a mio potere io fuggo\nnelle mie cose, non ha guari mi disse una mia vicina che io\nl'aveva la migliore e la più dolce del mondo: e in verità,\nquando questo fu, egli erano poche a scrivere delle\nsoprascritte novelle. E per ciò che animosamente ragionan\nquelle cotali, voglio che quello che è detto basti lor per\nrisposta.",
                            "E lasciando omai a ciascheduna e dire e credere come le\npare, tempo è da por fine alle parole, Colui umilmente\nringraziando che dopo sì lunga fatica col suo aiuto n'ha al\ndisiderato fine condotto. E voi, piacevoli donne, con la sua\ngrazia in pace vi rimanete, di me ricordandovi, se a alcuna\nforse alcuna cosa giova l'averle lette."
                        ],
                        "trailer": "QUI FINISCE LA DECIMA E ULTIMA GIORNATA DEL LIBRO CHIAMATO DECAMERON COGNOMINATO PRENCIPE GALEOTTO."
                    }
                ]
            }
        }
    }
}